<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="da" lang="da">
  <head>
    <meta http-equiv="Content-Type" content="text/html;charset=iso-8859-1" />
    <meta http-equiv="Content-Style-Type" content="text/css" />
    <title>Fædrene æde Druer, by Gustav Wied; an eBook from Project Gutenberg</title>
    <style type="text/css">
    /* <![CDATA[ */
body {
    margin: auto 10%;
}

h1,h2,h3,h4,h5,h6 {
    text-align: center;
    clear: both;
}
h3 {
    letter-spacing: .2em;
    margin-right: -.2em;
    padding-top: 1em;
}

p {
    margin: 0 auto;
    text-align: justify;
    text-indent: 1em;
}
p.spaced {
    margin: .5em auto;
}

hr {
    width: 33%;
    margin: 2em auto;
    clear: both;
}

ol, ul { margin-left: 0; padding-left: 0; }
ul.rettelser, ul.gyldendal { margin: 0 auto; width: 25em; }
li { list-style-type: none; }

.pagenum {
    /*visibility: hidden;*/
    color: #999;
    position: absolute;
    left: 92%;
    font-size: smaller;
    text-align: right;
    font-style: normal;
    font-variant: normal;
    font-weight: normal;
    text-transform: none;
    text-decoration: none;
    letter-spacing: normal;
} /* page numbers */
a[title].pagenum:after, .pagenum a[title]:after { content: attr(title); }

.blockquot {
    margin: .5em 8%;
}

em {
    letter-spacing: .2em;
    margin-right: -.2em;
    font-style: normal;
    font-weight: normal;
    text-decoration: none;
    font-variant: normal;
}

.center    { text-align: center; }
.right     { text-align: right; margin-right: 25%; }
.smaller   { font-size: 85%; }
.larger    { font-size: 150%; }
.huge      { font-size: 300%; }
.bold      { font-weight: bold; }
.date      { text-align: right; margin-right: 2em; }
.sig       { text-align: right; margin: .2em 4em .4em auto; }
.r2        { padding-right: 2em; }
.r6        { padding-right: 6em; }
.l4        { text-align: left; padding-left: 4em; }
.card      { text-align: center; width: 18em; border: 1px solid black; border-width: 1px 3px 3px 1px;
             margin: .5em auto; padding: .4em; }
.card p    { text-indent: 0; padding: 2em 0; }
.card .right { margin-right: 1%; }
.inscription { margin: .4em auto; }

/* Images */
img        { border: none; }

.figcenter {
    margin: auto;
    text-align: center;
}

/* Poetry */
.poem         { margin: auto 10%; text-align: left; }
.poem br      { display: none; }
.poem .stanza { margin: 1em 0em; }
.poem span.i0 { display: block; padding-left: 3em; text-indent: -3em; margin-left: 0em; }

/***/

.trnote {
    font-family: sans-serif;
    font-size: 90%;
    background-color: #ccc;
    color: #000;
    border: black 1px dotted;
    margin: 2em 15%;
    padding: 1em;
}
.trnote h3 { letter-spacing: 0; margin-right: 0; }
.toc { margin: 0 5%; padding-left: 1em; text-indent: -1em; }
.trnote li ol li { display: inline; padding-left: 1em; }
.frontpage p, .trnote p { text-indent: 0; }

.topmarg  { margin-top: 4em; }

hr.pagebreak { width: 65%; }
hr.chapbreak, .w45 { width: 45%; }
hr.tb { width: 15%; }
hr.w15 { width: 15%; margin: 0; }
.w20em { width: 20em; }
hr.chapbreak { margin-bottom: 5em; }

a.corr { /*border-bottom: 1px dotted #333;*/ }

    /* ]]> */
    </style>
  </head>
<body>


<pre>

The Project Gutenberg EBook of Fædrene æde Druer, by Gustav Wied

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net


Title: Fædrene æde Druer
       Slægten, Opus 2

Author: Gustav Wied

Release Date: November 21, 2011 [EBook #38080]

Language: Danish

Character set encoding: ISO-8859-1

*** START OF THIS PROJECT GUTENBERG EBOOK FÆDRENE ÆDE DRUER ***




Produced by The Online Distributed Proofreading Team at
http://www.pgdp.net (This book was produced from scanned
images of public domain material from the Google Print
project.)






</pre>


<div class="trnote">
<h2>Afskriverens bemærkninger</h2>
<p>Åbenlyse trykfejl er rettet i denne e-bog, men forfatterens skrivemåde
er i øvrigt bevaret, herunder fx Natalia/Natalie. Originalen indeholdt en
<a href="#RETTELSER">rettelsesliste</a> sidst i bogen; disse rettelser er
indført i nærværende e-bog.</p>
<p>En <a href="#Afskriverens_rettelser">ordliste med afskriverens rettelser</a> er tilføjet
sidst i e-bogen.</p>
<p>En oversigt over bogens kapitler er tilføjet nedenfor for at lette
navigationen.</p>

<h3>Kapitler</h3>
<ol class="toc">
<li><a href="#OPTAKTEN">OPTAKTEN</a>:<ol>
<li><a href="#KAPITEL_1">Kap.&nbsp;1</a></li>
<li><a href="#KAPITEL_2">Kap.&nbsp;2</a></li>
<li><a href="#KAPITEL_3">Kap.&nbsp;3</a></li>
<li><a href="#KAPITEL_4">Kap.&nbsp;4</a></li>
<li><a href="#KAPITEL_5">Kap.&nbsp;5</a></li>
<li><a href="#KAPITEL_6">Kap.&nbsp;6</a></li>
<li><a href="#KAPITEL_7">Kap.&nbsp;7</a></li></ol></li>
<li><a href="#FORHISTORIEN">FORHISTORIEN</a>:<ol>
<li><a href="#KAPITEL_8">Kap.&nbsp;8</a></li>
<li><a href="#KAPITEL_9">Kap.&nbsp;9</a></li>
<li><a href="#KAPITEL_10">Kap.&nbsp;10</a></li>
<li><a href="#KAPITEL_11">Kap.&nbsp;11</a></li>
<li><a href="#KAPITEL_12">Kap.&nbsp;12</a></li>
<li><a href="#KAPITEL_13">Kap.&nbsp;13</a></li>
<li><a href="#KAPITEL_14">Kap.&nbsp;14</a></li></ol></li>
<li><a href="#ROMANEN">ROMANEN</a>:<ol>
<li><a href="#KAPITEL_15">Kap.&nbsp;15</a></li>
<li><a href="#KAPITEL_16">Kap.&nbsp;16</a></li>
<li><a href="#KAPITEL_17">Kap.&nbsp;17</a></li>
<li><a href="#KAPITEL_18">Kap.&nbsp;18</a></li>
<li><a href="#KAPITEL_19">Kap.&nbsp;19</a></li>
<li><a href="#KAPITEL_20">Kap.&nbsp;20</a></li>
<li><a href="#KAPITEL_21">Kap.&nbsp;21</a></li>
<li><a href="#KAPITEL_22">Kap.&nbsp;22</a></li>
<li><a href="#KAPITEL_23">Kap.&nbsp;23</a></li>
<li><a href="#KAPITEL_24">Kap.&nbsp;24</a></li>
<li><a href="#KAPITEL_25">Kap.&nbsp;25</a></li>
<li><a href="#KAPITEL_26">Kap.&nbsp;26</a></li>
<li><a href="#KAPITEL_27">Kap.&nbsp;27</a></li>
<li><a href="#KAPITEL_28">Kap.&nbsp;28</a></li>
<li><a href="#KAPITEL_29">Kap.&nbsp;29</a></li>
<li><a href="#KAPITEL_30">Kap.&nbsp;30</a></li>
<li><a href="#KAPITEL_31">Kap.&nbsp;31</a></li>
<li><a href="#KAPITEL_32">Kap.&nbsp;32</a></li>
<li><a href="#KAPITEL_33">Kap.&nbsp;33</a></li>
<li><a href="#KAPITEL_34">Kap.&nbsp;34</a></li>
<li><a href="#KAPITEL_35">Kap.&nbsp;35</a></li>
<li><a href="#KAPITEL_36">Kap.&nbsp;36</a></li>
<li><a href="#KAPITEL_37">Kap.&nbsp;37</a></li>
<li><a href="#KAPITEL_38">Kap.&nbsp;38</a></li>
<li><a href="#KAPITEL_39">Kap.&nbsp;39</a></li>
<li><a href="#KAPITEL_40">Kap.&nbsp;40</a></li>
<li><a href="#KAPITEL_41">Kap.&nbsp;41</a></li>
<li><a href="#KAPITEL_42">Kap.&nbsp;42</a></li>
<li><a href="#KAPITEL_43">Kap.&nbsp;43</a></li>
<li><a href="#KAPITEL_44">Kap.&nbsp;44</a></li>
<li><a href="#KAPITEL_45">Kap.&nbsp;45</a></li>
<li><a href="#KAPITEL_46">Kap.&nbsp;46</a></li>
<li><a href="#KAPITEL_47">Kap.&nbsp;47</a></li>
<li><a href="#KAPITEL_48">Kap.&nbsp;48</a></li>
<li><a href="#KAPITEL_49">Kap.&nbsp;49</a></li>
<li><a href="#KAPITEL_50">Kap.&nbsp;50</a></li>
<li><a href="#KAPITEL_51">Kap.&nbsp;51</a></li>
<li><a href="#KAPITEL_52">Kap.&nbsp;52</a></li>
<li><a href="#KAPITEL_53">Kap.&nbsp;53</a></li>
<li><a href="#KAPITEL_54">Kap.&nbsp;54</a></li>
<li><a href="#KAPITEL_55">Kap.&nbsp;55</a></li>
<li><a href="#KAPITEL_56">Kap.&nbsp;56</a></li>
<li><a href="#KAPITEL_57">Kap.&nbsp;57</a></li>
<li><a href="#KAPITEL_58">Kap.&nbsp;58</a></li>
<li><a href="#KAPITEL_59">Kap.&nbsp;59</a></li>
<li><a href="#KAPITEL_60">Kap.&nbsp;60</a></li>
<li><a href="#KAPITEL_61">Kap.&nbsp;61</a></li>
<li><a href="#KAPITEL_62">Kap.&nbsp;62</a></li>
<li><a href="#KAPITEL_63">Kap.&nbsp;63</a></li>
<li><a href="#KAPITEL_64">Kap.&nbsp;64</a></li>
<li><a href="#KAPITEL_65">Kap.&nbsp;65</a></li>
<li><a href="#KAPITEL_66">Kap.&nbsp;66</a></li>
<li><a href="#KAPITEL_67">Kap.&nbsp;67</a></li>
<li><a href="#KAPITEL_68">Kap.&nbsp;68</a></li></ol></li>
<li><a href="#SLUTNINGEN">SLUTNINGEN</a>:<ol>
<li><a href="#KAPITEL_69">Kap.&nbsp;69</a></li>
<li><a href="#KAPITEL_70">Kap.&nbsp;70</a></li>
<li><a href="#KAPITEL_71">Kap.&nbsp;71</a></li>
<li><a href="#KAPITEL_72">Kap.&nbsp;72</a></li>
<li><a href="#KAPITEL_73">Kap.&nbsp;73</a></li></ol></li>
<li><a href="#EPILOG">EPILOG</a>:<ol>
<li><a href="#KAPITEL_74">Kap.&nbsp;74</a></li></ol></li>
<li><a href="#RETTELSER">RETTELSER</a></li>
</ol>
</div>



<h1>FÆDRENE ÆDE DRUER</h1>

<hr class="pagebreak" />

<div class="frontpage">
<p class="center larger">GUSTAV WIED</p>

<p class="center huge bold">FÆDRENE<br />
ÆDE DRUER &ndash;</p>

<p class="center">ROMAN</p>

<p class="center bold">SLÆGTEN. OPUS 2.</p>

<p class="right">Man skal fodre sine Karusser og<br />
gøre sin Whisky stærkere!</p>

<div class="figcenter topmarg">
<img alt="Forlagets logo" src="images/logo.png" width="100" height="87" />
</div>

<p class="center">KØBENHAVN OG KRISTIANIA<br />
<span class="larger">GYLDENDALSKE BOGHANDEL<br />
NORDISK FORLAG</span><br />
<span class="smaller">FR. BAGGES KGL. HOF-BOGTRYKKERI</span><br />
1908
</p>

<hr class="pagebreak" />

<p class="w45" lang="en">Published 26. Sept. 1908. Privilege of Copyright
in the United States <span class="sic" title="[sic]">reservered</span> under the Act
approved March 3, 1905 by <em>Gustav Wied</em>.</p>


<hr class="pagebreak" />

<p class="w45">
<i>TIL</i><br />
<i class="larger" style="padding-left:1em">GEORG BRANDES</i><br />
<span style="padding-left: 8em">I</span><br />
<i style="padding-left:4em">BEUNDRING OG VENSKAB.</i>
</p>
</div>

<hr class="pagebreak" />


<h2><a name="OPTAKTEN" id="OPTAKTEN"></a>OPTAKTEN</h2>



<hr class="chapbreak" />

<p><a class="pagenum" name="Side_9" id="Side_9" title="[S. 9]"></a></p>

<p class="date"><a name="KAPITEL_1" id="KAPITEL_1"></a>30/8.</p>

<p>Grusomme Isidor, hvorfor sad Du hele Tiden og
talte med Moder? Mærkede Du ikke, at jeg hele Tiden
saa paa Dig henne fra Vinduet og blev blegere
og blegere af bare Længsel ligesom en lille syg Blomst,
der længes efter Solen? Jeg elsker Dig, Fætter Isidor,
jeg <em>elsker</em> Dig, saa jeg kunde skrige! Ved Du, hvad
jeg gør om Aftenen, naar jeg kommer i Seng? Jeg
tager <em>det</em> Lommetørklæde, som Du tabte forleden
Dag ude i Entréen og ikke kunde finde igen, og lægger
over mit Ansigt og drømmer om Dig, lige til jeg
falder i Søvn, det lugter saa dejligt af din Parfume,
og nu har jeg selv købt mig en Flaske <span lang="fr">Violette Russe</span>
ude hos Matrejalist Ingerslev. Aa, lille, søde, rare
Fætter Isidor, naar <em>Du</em> kommer og besøger os, er
det ligesom Solen, der skinner, og jeg kunde godt
sidde hele Tiden paa en Skammel ved dine Fødder
og se paa Dig uden at blive træt; men det <em>maa</em> jeg<a class="pagenum" name="Side_10" id="Side_10" title="[S. 10]"></a>
jo ikke, da Du er gift. Pigebørnene gør Nar af mig,
fordi jeg saa gerne vil tale om Dig, saa nu <em>nævner</em>
jeg aldrig dit Navn mere, og naar jeg ikke <em>kan</em> lade
være, saa gaar jeg hen i en Krog og siger ganske
stille for mig selv, »Isidor, jeg <em>elsker</em> Dig!« Og sommetider
naar Tyrk og jeg er nede i mit Hus, saa taler
jeg <em>højt</em> om Dig, og jeg tror, at Tyrk forstaar
mig, for han ser saa bedrøvet lige ind i Øjnene paa
mig, og saa græder jeg, og han slikker mig i Ansigtet;
hvad bryder jeg mig om at faa Bændelorm; jeg vilde
gerne blive syg og dø, for saa vilde de andre nok
sende Dig min Dagbog, og Du vilde tænke med Kærlighed
paa din lille S, hvis Hjerte er bristet. Men
der er <em>én</em> Ting, jeg vil bede Dig om, Isidor, og det
er, at Du ikke vil tegne et grinagtigt Billede af mig
med brændende Hjerter eller saadan noget paa, som
Du plejer, for jeg elsker Dig saa trofast, maa Du
tro, at det ikke er til at gøre Nar af; og <em>kan</em> Du ikke
lade være at tegne, Isidor, vil Du saa for Guds
Aasyn love mig ikke at vise det til Søstrene? Aa, hvor
vilde jeg dog gerne blive <em>rigtig</em> syg, for saa fik
Du nok Lov af Rosita til at sidde ved min Seng og
holde mig i Haanden, naar jeg skulde dø, for Du kan
være vis paa, at hvis Rosita blev syg og døde, og Du
saa giftede Dig med mig, saa skulde jeg nok være
en god Moder for jeres Børn, og jeg skulde <em>hver</em>
Dag gaa med dem ud paa Kirkegaarden og fortælle
dem om hende; men Ens højeste Ønsker bliver jo
aldrig opfyldte her i denne sørgelige Verden. Farvel,<a class="pagenum" name="Side_11" id="Side_11" title="[S. 11]"></a>
søde, lille, elskede Fætter Isidor, nu skal jeg og Tyrk
en Tur ned i Strandskoven.</p>

<p class="sig">
Din til Døden<br />
<span class="r2">S.</span>
</p>

<p>Det er sandt, da Du var gaaet, lagde Moder Kort
op for at se, om jeg fik den, jeg holdt mest af i Verden;
men jeg fik ham ikke. Du kan tro, jeg græd!</p>

<p>Det var naturligvis paa <em>min</em> Opfordring, at Moder
gjorde det, for hun <em>ved</em> ingenting naturligvis.</p>




<hr class="chapbreak" />

<p><a class="pagenum" name="Side_12" id="Side_12" title="[S. 12]"></a>
<a name="KAPITEL_2" id="KAPITEL_2"></a>
Det var paa Herregaarden Havslundegaard sen
Eftermiddag i September.</p>

<p>De fire Søstre stod skjult bag Gardinerne oppe i
Fruens store Soveværelse paa første Sal og kiggede
ud:</p>

<p>&mdash; Han <em>kan</em> det ikke! Han <em>gør</em> det ikke! sagde
Anna, der imod Sædvane var Fyr og Flamme.</p>

<p>&mdash; Jo, Du skal se, han gør det! nikkede Charlotte.</p>

<p>&mdash; Jamen han <em>kan</em> da ikke ... for <em>Mors</em> Skyld!</p>

<p>&mdash; Pyt! blæste Frederikke &mdash; hvad tror Du, han
bryder sig om <em>det</em>!</p>

<p>Men den lille, femtenaarige Sofie, den yngste, der
var sorthaaret og mørk, medens de andre Søstre var
slanke og lyse, traadte bleg af Harme et Skridt tilbage
ud paa Gulvet, hendes Hænder var knyttede,
og hendes brune Øjne gnistrede:</p>

<p>&mdash; <em>Gør</em> han det, sagde hun &mdash; betragter jeg ham
ikke mere som min <em>Far</em>!</p>

<p>&mdash; Ha! det ta'r han sig vist let! lo Frederikke.</p>

<p>I det samme lød det stakaandet fra Charlotte:</p>

<p>&mdash; Der er Vognen!</p>

<p><a class="pagenum" name="Side_13" id="Side_13" title="[S. 13]"></a>
Og Pigebørnene for igen til Vinduerne&nbsp;...</p>

<p>Men det var kun en Arbejdsvogn, der rumlede
over den brolagte Vej mellem Ladegaarden og Borggaarden.</p>

<p>&mdash; Er der nogen, der ved, hvor Mor er henne?
spurgte Sofie saa.</p>

<p>&mdash; Hun har vel lukket sig inde i Kapellet.</p>

<p>&mdash; At hun kan holde det Liv ud!</p>

<p>&mdash; Det er, fordi hun er en Helt!</p>

<p>&mdash; Det er os Børn, hun lever for!</p>

<p>&mdash; ... Men der staar hun jo ovre! udbrød Frederikke
pludselig.</p>

<p>&mdash; Hvor? Hvor? lød det fra de andre.</p>

<p>&mdash; Bag Gardinet i Strygestuen.</p>

<p>&mdash; Ja, ved Gud! ... Lad være med at se derover!
... Ja, det er Synd, hvis hun opdager, at
vi har set hende!</p>

<p>Den lille Sofies Øjne flammede:</p>

<p>&mdash; Jeg kunde slaa Far ihjel! sagde hun.</p>

<p>Frederikke pegede ivrig:</p>

<p>&mdash; Og se, der staar Olga henne bag Sirenerne!</p>

<p>&mdash; Og Ane har lukket Bryggersdøren paa Klem!
supplerede Anna.</p>

<p>&mdash; Og se Gartneren, han lister rundt ovre under
Akasietræerne!</p>

<p>&mdash; Og der kommer de tre Gamle ud af Asylet!</p>

<p>&mdash; De er ikke bange!</p>

<p>&mdash; Nej, for de holder med Mor!</p>

<p>&mdash; Det gør vel <em>hele</em> Gaarden! nikkede Sofie.</p>

<p><a class="pagenum" name="Side_14" id="Side_14" title="[S. 14]"></a>
I det samme lød der Smæld af en Pisk og Stampen
af Hestehove.</p>

<p>&mdash; <em>Der er Vognen!</em></p>

<p>Pigebørnene stod et Øjeblik i aandeløs Spænding.</p>

<p>&mdash; Ved Gud i Himlen, hun sidder der! brast det
saa ud af Anna.</p>

<p>&mdash; Og i Landaueren! I Mors egen Vogn! supplerede
Charlotte.</p>

<p>&mdash; Og den er <em>nedslaaet</em>! lød det indigneret
fra Frederikke.</p>

<p>Men den lille Sofie sprang ude af sig selv op paa
den nærmeste Stol:</p>

<p>&mdash; Jeg lukker Vinduet op, sagde hun, hendes Læber
dirrede, og Stemmen var tyk af frembrydende
Graad &mdash; jeg lukker Vinduet op og raaber <em>Tæve</em> til
hende!</p>

<p>&mdash; Men er Du da <em>gal</em>, Tøs! Anna <em>rev</em> Søsteren
ned af Stolen og bort fra Vinduet, som hun allerede
havde faaet aabnet og givet et Stød, saa at det
fløj klirrende tilbage mod Muren &mdash; Du ved jo, at
det bare kommer til at gaa ud over <em>Mor</em>!</p>

<p>Sofie sled sig løs og vilde atter frem; og da hun
blev standset af de andre, kastede hun sig næsegrus
paa Gulvet foran dem og brast ud i en hysterisk
Hulken.</p>




<hr class="chapbreak" />

<p><a class="pagenum" name="Side_15" id="Side_15" title="[S. 15]"></a>
<a name="KAPITEL_3" id="KAPITEL_3"></a>
Landaueren var imidlertid naaet op foran Hoveddøren,
og Kusken slog paa ny et smældende Knald.</p>

<p>Paa Vognens Bagsæde sad »Tæven« opstadset og
udsmykket med fjerprydet Hat med Roser og flagrende
Baand. De smaa, stikkende sorte Øjne i det
ret kønne Ansigt for stadig hid og did rundt til
Hovedbygningens Vinduer og Døre; medens de tykke
behandskede Fingre nervøst pillede ved Kniplingerne
paa det altfor elegante Overstykke; og hendes
fede, posede Kinder blev rødere og rødere.</p>

<p>Saaledes sad hun et Par Minutter og ventede, mere
og mere ophidset ved Situationen:</p>

<p>&mdash; Det var igen et af hans sædvanlige fjollede
Paafund, at hun skulde rulle her op og hente ham,
i Stedet for at han burde være kørt ned til Økonomibygningen
og taget hende paa! Her sad hun til Grin
for hele Gaardens Besætning ...! Og det kunde
ligne ham selv at staa og grine af hende inde bag
Vinduet!</p>

<p>Hun syntes i sin Ophidselse at høre Mumlen og
Fnisen rundt fra Bygningens halvmørke Hjørner og<a class="pagenum" name="Side_16" id="Side_16" title="[S. 16]"></a>
Kroge. Og pludselig opdagede hun paa Bænken
henne foran »Asylet« de tre Gamle, der ivrig gestikulerende
stak Hovederne sammen og hviskede.</p>

<p>&mdash; Satans ogsaa, at hun ikke simpelthen havde
sagt Nej, da han foreslog, at Vognen skulde køre
her op med hende ...!</p>

<p>Solen var lidt efter lidt sunket ned bag Lindene
i Parken. Skyggerne over Gaardspladsen blev længere
og længere. Den store røde Bygning, der nu i
Aftenskumringen fik en næsten blaasort Tone, laa
som uddød. Ikke en Lyd hørtes. Kun af og til lød
en lille, klagende Piben fra det aabentstaaende Vindue
paa første Sal, som i Trækvinden sagte bevægedes
frem og tilbage&nbsp;...</p>

<p>En Flok Raager og Krager slog sig skrigende og
larmende ned paa Taarntaget.</p>

<p>Fruentimmeret i Vognen for sammen og rettede
sin svære Krop:</p>

<p>&mdash; Lars, Herren har vist ikke hørt os. Slaa et
Knald til!</p>

<p>Kusken rørte sig ikke.</p>

<p>Da huggede hun i rasende Forbitrelse en Hæl
ned mod Vognbunden, saa det rungede:</p>

<p>&mdash; Kan han ikke høre, Fæ, naar man snakker til
ham! Slaa et Knald til, siger jeg!</p>

<p>Men uden at røre paa sig og uden at lystre Ordre
brummede Kusken trægt og modvilligt, som var
det ham en Overvindelse at aabne Munden:</p>

<p><a class="pagenum" name="Side_17" id="Side_17" title="[S. 17]"></a>
&mdash; Ta' 'en med Ro, bitte Jomfru Helmer; Husbond
viser sig nok, naar det passer ham&nbsp;...</p>

<p>&mdash; &mdash;</p>

<p>Lidt efter blev Entrédøren aabnet, og Godsejeren,
Hr. Nils Uldahl-Ege, traadte ud. Han var en
lille, mager Mand med velplejet hvidt Haar og Skæg;
smuk og fin at se til, men med et Par store, vandblaa,
upaalidelige Øjne.</p>

<p>&mdash; Er det en Manér at la' mig sidde her og vente
til Grin for hele Gaarden! skræppede Fruentimmeret
i Vognen øjeblikkelig op.</p>

<p>Han glippede nervøst med Øjnene:</p>

<p>&mdash; Saa, saa, Mathilde; Du sidder jo rart ...
og her kommer jeg jo. Har Du husket Kufferten?</p>

<p>&mdash; Ja, den staar hos Lars.</p>

<p>Uldahl saa sig hurtig og sky omkring. Saa steg
han op i Vognen og satte sig ved sin Dames Side.
Han fyldte ikke meget der.</p>

<p>Pludselig greb Jomfruen ham haardt i Armen:</p>

<p>&mdash; Se, se! sagde hun og pegede over mod Strygestuens
Vinduer i østre Fløj &mdash; der staar din Frue
ovre! Hils paa hende!</p>

<p>Det glimtede ondt i Godsejerens Blik, og han tog
Hatten dybt og ceremonielt af. Samtidig fik han et
af sine smaa pikante Indfald: Den kære Familie
skulde end yderligere ydmyges; <em>Døtrene</em> havde
han dog endnu saa nogenlunde Krammet paa!</p>

<p>&mdash; Anna! raabte han op mod Vinduet paa første<a class="pagenum" name="Side_18" id="Side_18" title="[S. 18]"></a>
Sal &mdash; Anna og I andre Pigebørn, kom herned og
sig pænt Farvel til Far og den gode Jomfru Helmer!</p>

<p>Jomfruen lo haanligt:</p>

<p>&mdash; Hæ, de hytter sig sgu nok!</p>

<p>Nils Uldahls Ansigt blev mørkerødt:</p>

<p>&mdash; Anna! brølede han saa ganske ubehersket &mdash;
kom øjeblikkelig herned og tag dine Søstre med!</p>

<p>Men nu drejede Kusken sig halvt om paa Sædet,
løftede Pisken til Hatten og sagde med sin sindige
Stemme:</p>

<p>&mdash; Med Forlov, Husbond, Frøknerne er vist
gaaen ud at spadsere.</p>

<p>&mdash; Saa&mdash;e? Har Du set dem?</p>

<p>&mdash; Jo&nbsp;...</p>

<p>&mdash; Hvor er de gaaet hen?</p>

<p>&mdash; De gik for en lille halv Time siden ned ad
Strandskoven til.</p>

<p>Uldahl vidste, at Lars løj; men han var glad over
ikke at behøve at forfølge Sagen yderligere:</p>

<p>&mdash; Det kunde Du jo ha' sagt straks, dit Fæ! ...
Kør saa! ... Til Stationen! ... Men lidt hurtig!</p>

<p>Lars strammede Tøjlerne; og Vognen svingede fra
Døren.</p>

<p>Da de kørte forbi Bænken foran »Asylet«, skævede
Jomfru Helmer om for at se, om de Gamle
vilde rejse sig og hilse. Men de var forsvundet. Bænken
stod tom.</p>

<p>Saa skudrede hun sig magelig til Rette i den
bløde Landauer:</p>

<p><a class="pagenum" name="Side_19" id="Side_19" title="[S. 19]"></a>
&mdash; Nu var der kun Fornøjelserne tilbage!</p>

<p>Ogsaa Nils Uldahl lænede sig lettet mod Vognens
Hynder:</p>

<p>&mdash; Nu skal vi rigtig ud at more os, lille Mathilde!</p>

<p>&mdash; <em>Tæve!</em> klang det saa pludselig hen over
Gaardspladsen som i et Skrig fra en høj og skinger
Pigestemme &mdash; <em>Nu kører Godsejer Uldahl-Ege
bort med sin</em>&nbsp;...</p>

<p>Et Vindue sloges klirrende i. Stemmen blev ligesom
<em>hugget</em> over af Lyden.</p>




<hr class="chapbreak" />

<p><a class="pagenum" name="Side_20" id="Side_20" title="[S. 20]"></a>
<a name="KAPITEL_4" id="KAPITEL_4"></a>
Man vaagnede paa Havslundegaard som til nyt
Liv, naar Godsejeren var bortrejst.</p>

<p>Om det saa var de tre Gamle ovre i Asylet, blev
de ligesom yngre og tryggere. De gik rankere over
Gaardspladsen, naar de skulde til Maaltiderne i Herskabskøkkenet.
Og de tittede ikke sky og fortrykte
til Taarnværelset i Stueetagen, hvor »Husbond« residerede.</p>

<p>Ikke at han egentlig paa nogen Maade fortrædigede
dem. Tværtimod, han gav dem alt, hvad deres
gamle Hjerter begærede: Mad, Klæder, Husly og
Brændsel. Men der stod en vond og tung Luft omkring
ham. Jomfru Ingwersen paastod, at hendes
Astma blev værre, naar Husbond var hjemme. Hun
sagde, at hans Nærværelse var at føle, ligesom naar
om Sommeren et Tordenvejr laa og rugede nede
bag Strandskoven, før det brød løs; man vidste aldrig,
hvad det kunde ende med. &mdash; Men naar han
saa var udengaards, blot kørt til Byen en Eftermiddag,
hævedes Trykket straks, og Astmaen bedredes.</p>

<p><a class="pagenum" name="Side_21" id="Side_21" title="[S. 21]"></a>
Jomfru Ingwersen var firsindstyve Aar og havde
tjent Familien Uldahl, siden hun var otte. Hun havde
oplevet hele Verdenshistorien, sagde hun; var begyndt
som Gaasepige hos Etatsraadens Fader paa
Egesborg og var endt som Kammerjomfru hos Etatsraadinden.
Og sad nu som Stiftsdame paa Havslunde.</p>

<p>Som Følge af denne sin Alder og Karriére var
Jomfru Ingwersen naturligvis selvskreven den fornemste
i Asylet.</p>

<p>Efter hende i Aar og Rang sorterede Jomfru Rottbøl.
Hun var kun halvfjerds og havde haft fire Børn,
der alle var døde. Saa har man prøvet <em>det</em> med,
sagde hun. Hun havde ernæret sig og Børnene ved
Syning. Fædrene saa hun nemlig aldrig noget til
efter Katastroferne. Men hun syede og syede. »Syfingeren«
paa hendes venstre Haand var endnu ganske
sort og prikket af Naalen. Og Børnene fik hun
opdraget og skulde nu til at have lidt Glæde og
anden Gavn af dem. Men saa gik de hen og døde,
den ene efter den anden, førend de endnu havde
naaet deres tyvende Aar. Jomfru Rottbøl blev lidt
tosset af disse hyppige Dødsfald og skulde paa Fattiggaarden.
Men saa friede den rare Fru Uldahl
hende fra den Forsmædelse og gav hende Plads i
Asylet.</p>

<p>Lavest i Rangen stod Madam Lurvadt. Hun var
femogtres og havde været lovformelig gift; hvad
hun under visse Ordveksler med Rottbøl var stolt<a class="pagenum" name="Side_22" id="Side_22" title="[S. 22]"></a>
af. Ellers var der ingen særlig Grund for hende til
at pukke paa sit Ægteskab. Hun var kommet til
Gaarden som Havekone. Men da hendes Mand var
endt med at traktere hende med Slag og derefter
lægge hende paa Loftet, medens han selv og hans
utugtige Kvindfolk rummesterede i Stueetagen,
havde Fru Uldahl i sit Hjertes Godhed taget sig
af hende og forbudt Tyrannen at sætte sine Fødder
paa Havslunde.</p>

<p>Disse tre Damer var altsaa »Asylets« ærværdige
Beboere.</p>




<hr class="chapbreak" />

<p><a class="pagenum" name="Side_23" id="Side_23" title="[S. 23]"></a>
<a name="KAPITEL_5" id="KAPITEL_5"></a>
&mdash; Ingwersen! Er I gaaet i Seng?</p>

<p>Der blev banket paa. Døren aabnedes, og Frøken
Frederikke stak sit blondlokkede Hoved ind.</p>

<p>Asylstuen saa paa denne Tid af Aftenen underlig
hemmelighedsfuld ud, stor som den var og kun oplyst
af en lille lavstammet Lampe, der stod paa et
Bord oppe i Krogen ved Vinduerne. Det første Indtryk
man fik af Rummet, var, at det var »draget«
til Lig: De hvide Stykker for Vinduerne, de hvide
Mure, det hvide Loft og de hvide Senge. Og saa i
Halvmørket midt i alt dette hvide de tre smaa
mørkklædte Kvinder fimrende rundt paa deres bløde,
lydløse Filtsko&nbsp;...</p>

<p>&mdash; Jeg skulde spørge, om I havde Lyst til at
drikke Kaffe med os andre?</p>

<p>&mdash; Jamen jøsses, lille Frederikke, vi er jo ved at
gaa til Ro ...! lød det forskrækket fra Ingwersen.</p>

<p>&mdash; Ja, vi er li'e ved at gaa til Ro, lille Frederikke
... repeterede Rottbøl.</p>

<p>De havde alle tre faaet Kapperne af, og sad nu
hver paa sin Stol med Haarnaalene i Munden og
flettede »Pindene« for Natten.</p>

<p><a class="pagenum" name="Side_24" id="Side_24" title="[S. 24]"></a>
Men Madam Lurvadt, det unge Blod, anbragte
gesvindt sin Hovedbeklædning paa dens Sted, stoppede
Fletningerne op og sagde:</p>

<p>&mdash; Ka' vi gaa saaden?</p>

<p>&mdash; Javel, kan I saa! Skynd Jer nu bare! Saa
løber jeg over og siger, at I kommer&nbsp;...</p>

<p>Sandt at sige havde de Gamle ventet paa denne
Indbydelse lige siden Aftensmaden. Der plejede altid
at være Kaffelystigheder ovre i Herskabsfløjen, naar
»Husbond« var rejst ... men til sidst havde de helt
opgivet Haabet for den Dag; og uden at meddele
sig til hverandre, havde de alle tre haft samme
Tanke, at Frøknerne naturligvis ikke kunde faa sig
til at lave Lystighed i Aften med den Tort, der var
overgaaet deres Mor, at Jomfru Helmer var kommet
kørende lige op for Næsen af dem allesammen i
Fruens egen Karet&nbsp;...</p>

<p>Og nu var alligevel Frøken Frederikke kommet
og havde inviteret dem!</p>

<p>Glade og travle fik de Kapperne paa, Tørklæderne
over Hovederne og Haandlygten tændt:</p>

<p>&mdash; Lurvadt, blæs! kommanderede Ingwersen.</p>

<p>Og Lurvadt blæste Lampen ud; hun havde det
meste Vejr tilovers.</p>

<p>Og med Tøfler uden paa Filtskoene balancerede
saa »Asylerne« i Gaasegang over den mørke Gaardsplads.</p>

<p>Ingwersen gik i Spidsen med Haandlygten.</p>




<hr class="chapbreak" />

<p><a class="pagenum" name="Side_25" id="Side_25" title="[S. 25]"></a>
<a name="KAPITEL_6" id="KAPITEL_6"></a>
Disse »Kaffelystigheder«, der fejrede Godsejerens
Bortrejse, holdtes i Køkkenet. Der blev stillet ti
Stole op omkring det store, hvidskurede Midterbord,
en ved hver Ende og fire ned langs Siderne.
Man havde sin bestemte Plads: Fru Uldahl sad
øverst ved Bordenden; saa kom Frøkenerne og Pigerne
med de Gamle imellem sig; og nederst nede
sad, som eneste Herre, Tyrk paa sin Bænk ved Siden
af Frøken Sofie. &mdash; To store Messingkaffekander
gik paa Omgang og Skaale med hjemmebagt Bagværk
fra Blikdaaserne i Spisekammeret. Og naar
den første Kop var tømt, tændte Frøkenerne deres
Piber, og Morskaben begyndte.</p>

<p>&mdash; &mdash;</p>

<p>Straks Asylerne i Aften kom ind i Køkkenet, saa
de, at Fruens Stol ikke var stillet frem.</p>

<p>&mdash; Mor har Hovedpine, sagde Anna.</p>

<p>&mdash; Vi skulde hilse ... lagde Charlotte til.</p>

<p>Men de øvrige Stole stod paa deres Pladser. Den
store Hængelampe over Bordet lyste med festlig<a class="pagenum" name="Side_26" id="Side_26" title="[S. 26]"></a>
Glans. Kopperne var sat rundt; og fra de okkergule
Vægge skinnede det blanke Kobbertøj.</p>

<p>&mdash; Lurvadt, blæs! sagde Ingwersen.</p>

<p>Og Lurvadt blæste lydig Haandlygten ud<span class="corr" title="tilføjet: .">.</span></p>

<p>Ane Kokkepige kom fra Komfuret med de fyldte
Kaffekander.</p>

<p>&mdash; Sesaa! sagde hun &mdash; Værsgod! Her er Nydelsen!</p>

<p>Men alle saa tænkte de det samme, at det blev
vist kun smaat med Glæden i Aften, da Fru Line
ikke var her&nbsp;...</p>

<p>&mdash; Skal vi saa sætte os ind?</p>

<p>Charlotte tog Jomfru Ingwersen under Armen og
førte hende til Bords. De andre fulgte tavse efter.
Kaffen blev skænket, og Bagværket bødes rundt.</p>

<p>&mdash; Sofie! Du glemmer jo Tyrk! sagde Anna.</p>

<p>Men Sofie blev siddende ubevægelig. Hendes Øjne
var røde af Graad, og Musklerne om hendes Læber
dirrede.</p>

<p>De Gamle skottede hjælpeløst hen mod hende&nbsp;...</p>

<p>Saa rejste Frederikke sig og løb hen til Tyrk,
der laa i sin Kurv bag Komfuret &mdash; han var en stor,
hvid- og brun-plettet St. Bernhardshund med et Par
dybt melankolske Øjne.</p>

<p>&mdash; Saa her ligger Paschaen og breder sig! sagde
hun &mdash; Skammer han sig ikke? Alle Damerne er
allerede gaaet til Bords!</p>

<p>Tyrk hævede Hovedet og saa paa hende med et
døende Blik og slikkede hendes Haand.</p>

<p><a class="pagenum" name="Side_27" id="Side_27" title="[S. 27]"></a>
&mdash; Ja, det er godt nok, lo hun og ruskede ham i
Øret &mdash; men kom saa!</p>

<p>Det knagede og bragede i Kurvens Fletværk under
Hundens logrende Bevægelser. Men op kom han ikke.</p>

<p>&mdash; Vil Du rejse Dig, din Sovetryne, ellers vælter
jeg Dig ud! Du skal jo hen og ha' Kaffe!</p>

<p>Atter skreg og bragede Kurven; men Tyrk blev,
hvor han var.</p>

<p>&mdash; Han er da 'nte syg vel? lød det fra Ingwersen.</p>

<p>Frøkenen lagde kyndig en Haand om Dyrets
Snude ... den var kold og fugtig, som den skulde
være:</p>

<p>&mdash; Næi, han er bare doven ... Aa, Ane, Du er
saa stærk, kom og vælt ham ud.</p>

<p>Ane fløj til og tog fat ... Tyrk gjorde sig ligesom
<em>tung</em> og sendte hende et bebrejdende, trøstesløst
Blik. Men hun baksede bare løs og fik Kurven paa
Højkant. Hunden gjorde et Spring frem for ikke at
<em>trimle</em> ud, og samtidig hørtes en raslende og skrattende
Lyd, der ligesom hoppede efter ham hen ad
Gulvet.</p>

<p>Kokkepigen slap Kurven og slog Hænderne sammen:</p>

<p>&mdash; Naa <em>saadan</em> at forstaa, sagde hun &mdash; han
har igen vaaren paa Dumpejagt!</p>

<p>Hele Selskabet brast i Latter. Om det saa var
Frøken Sofie, saa lo hun:</p>

<p>&mdash; Men <em>Hund</em> dog ...! sagde hun.</p>

<p>Tyrk stod fuldstændig lammet midt paa Gulvet.<a class="pagenum" name="Side_28" id="Side_28" title="[S. 28]"></a>
Hovedet næsten skjulte han mellem Forpoterne, og
Halen hang skamfuld mod Jorden ... Og bundet
til denne Hale hang i et Stykke Hyssing en gammel,
værkbruden og hullet Blikkasserolle; anbragt
paa dette Sted et Udsvævelsens og Letsindighedens
Symbol.</p>

<p>&mdash; Fy&mdash;e, for en væmmelig gammel Udhaler!
sagde Frøken Frederikke med løftet Pegefinger.</p>

<p>Og ogsaa alle de andre Kvinder sagde: Fy&mdash;e ...!</p>

<p>&mdash; &mdash;</p>

<p>Men lidt efter sad Forbryderen paa sin Bænk for
Bordenden ved Siden af Frøken Sofie og lappede
skyldfri i sig: holøp! holøp! af Kaffen og Bagværket,
der stod serveret i en Spølkum paa et Stykke
Voksdug foran ham.</p>

<p>Frøkenerne tændte deres Piber; og Snakken og
Lystigheden tog Fart.</p>

<p>Og pludselig greb Frøken Frederikke Kasserollen,
der laa hjemløs paa Gulvet ved hendes Fødder:</p>

<p>&mdash; Saadan en skulde der bindes i <em>Far</em>! sagde hun
og anbragte Genstanden med et Smæld paa Bordet
midt imellem Kaffeopdækningen.</p>




<hr class="chapbreak" />

<p><a class="pagenum" name="Side_29" id="Side_29" title="[S. 29]"></a></p>

<p class="date"><a name="KAPITEL_7" id="KAPITEL_7"></a>6/10<span class="corr" title="tilføjet: .">.</span></p>

<p>Hvorfor har Du ikke været her saa længe, Isidor?
Jeg saa, at Post Ole i Dag havde Brev fra Dig til
Moder; hvad har I to at skrive om? Er det om det
forfærdelige med Fader og Jomfru Helmer? Ja stakkels,
stakkels Moder, var jeg i hendes Sted, vilde
jeg skilles og gaa min Vej med os allesammen; men
det <em>vil</em> hun ikke, og jeg synes, at hun tager det
hele altfor roligt; men det er vel, fordi hun er vant
til det. Aa, naar jeg ser, hvordan Du og »Resedaen«
har det sammen, og hvor god Du er mod Povl og
Jørgen, saa synes jeg, at hele mit Liv er forspildt,
fordi jeg ingen rigtig Barndom har haft. Anna og
Charlotte siger, at de kan huske, dengang Fader og
Moder var gode Venner, men det kan <em>jeg</em> ikke; og
hvis jeg ikke havde <em>Dig</em> at tænke paa, Fætter Isidor,
og saa Tyrk, og saa <em>Moder</em> naturligvis og
<em>Søstrene</em>; men <em>mest Dig</em> alligevel, <em>mest Dig</em>!
saa brød jeg mig slet ikke om at leve. Jeg ved godt,
at det er Synd imod Moder at tænke saadan, men<a class="pagenum" name="Side_30" id="Side_30" title="[S. 30]"></a>
da der er ingen, der ved det, saa gør det jo ikke
noget. <em>De maatte allesammen gerne dø,
Isidor, allesammen, undtagen Dig!</em> jeg
<em>mener</em> det, ved <em>Gud</em>! Og ved Du, hvad jeg er
kommet til at tænke paa? Jeg er kommet til at
tænke paa, at det <em>smukke</em> i vort Forhold <em>netop</em>
er det, at jeg ikke kan faa Dig, og at Du ikke
aner det mindste om, hvor usigelig, ufattelig højt
jeg elsker Dig! Det er ligesom, jeg kommer Dig
nærmere, <em>netop</em> fordi jeg staar Dig saa fjernt;
men det kan vist kun en <em>Kvinde</em> forstaa.</p>

<p class="sig">
Din til Døden<br />
<span class="r2">S.</span>
</p>

<p>Du ved ikke, hvor det Stykke Radergummi er
blevet af, som laa paa dit Skrivetøj; <em>det hænger
paa mit Bryst i en sort Silkesnor</em>!</p>

<hr class="chapbreak" />

<p class="pagenum">
<a name="Side_31" id="Side_31" title="[S. 31]"></a><br />
<a name="Side_32" id="Side_32" title="[S. 32]"></a></p>

<h2><a name="FORHISTORIEN" id="FORHISTORIEN"></a>FORHISTORIEN</h2>



<hr class="chapbreak" />

<p><a class="pagenum" name="Side_33" id="Side_33" title="[S. 33]"></a>
<a name="KAPITEL_8" id="KAPITEL_8"></a>
Fruen til Havslundegaard havde været gift engang
tidligere.</p>

<p>Jomfru Ingwersen beretter, at da Nils Uldahl for
godt en tyve Aar siden kom kørende gennem Landsbyen
Husum ovre vesterpaa i Landet, hvor han
havde været til tre Dages Jagt m. m. hos en ligesindet
Jorddrot, saa han, da han rullede forbi Krohaven,
en stor, blond Kvinde bararmet og fuldbarmet
gaa derinde og plukke Frugt ned. Hun var
dejlig at skue, yppig og rund som de Æbler, hun
samlede. Hendes fine, regelmæssige Ansigt og gyldenblonde
Haar lyste i Solen. Og der var i hendes Bevægelser,
naar hun langsomt løftede Armene og brød
af Frugterne over sit Hoved, en særegen, rolig næsten
lad Ynde.</p>

<p>Der gik et Stød af rislende Behag igennem Nils
Uldahl:</p>

<p>&mdash; Hvem er <em>det</em>? spurgte han Kusken.</p>

<p>&mdash; Det er Madam Reimers, Kromandens Kone.</p>

<p>&mdash; Vend, og kør ind i Gaarden!</p>

<p><a class="pagenum" name="Side_34" id="Side_34" title="[S. 34]"></a>
Og medens Kusken parerede Ordre, sagde Husbonden
til sig selv:</p>

<p>&mdash; Den Krosnude, hvad Fanden skal <em>han</em> med
det pragtfulde Fruentimmer!</p>

<p>&mdash; &mdash;</p>

<p>I otte Dage og Nætter blev Nils Uldahl boende
i Husum Kro. Og da han den niende Dags Aften
kørte derfra, sad Line Reimers ved hans Side&nbsp;...</p>

<p>Der gik de vildeste Rygter om denne Affære.
Men omsider fæstnede denne Version sig, at Uldahl
havde <em>købt</em> Konen af Kromanden for kontant Titusinde
Kroner. &mdash; Og da Eks-Gemalen et halvt Aar
efter solgte Kroen og rejste til Amerika, var man
aldeles sikker paa, at saadan forholdt Sagen sig.</p>

<p>Og saa er Reimers ude af Sagaen&nbsp;...</p>

<p>&mdash; &mdash;</p>

<p>Paa de Tider, altsaa for godt og vel en Snes Aar
tilbage, levede og regerede den gamle Etatsraad og
hans udenvæltske Frue endnu paa Slægtens Stamgaard,
Egesborg.</p>

<p>Sønnen Frantz, den yngste, havde Kragholm; og
Nils sad hen paa en mindre Gaard, Thorsminde,
da han jo som den ældste skulde overtage Hovedgaarden,
naar Forældrene døde. &mdash;</p>

<p>Her paa Thorsminde etablerede Nils straks Madam
Reimers som sin Hustru til Slægtens fygende
Forargelse. Men det brød de Elskende sig Fejl
om. De avlede to Døtre sammen; og Nils skrev,
bare han var uden for Døren, de mest glødende<a class="pagenum" name="Side_35" id="Side_35" title="[S. 35]"></a>
Breve til sin Line. Og da Separationstiden var omme,
giftede han sig lovformelig med hende.</p>

<p>Og nu skete det, at da Madam Line Reimers,
der hidtil var blevet rent ud fornægtet af Familien,
omsider præsenteredes paa Egesborg som Fru Nils
Uldahl, vandt hun straks alle for sig ved sin Skønhed,
sin Blidhed og sit forunderlige store, naive
Hjerte, der ikke kendte til Svig. &mdash;</p>

<p>Det var de lykkeligste Aar i Lines og Nils's Samliv.
Uldahl, hvis lange Ungkarlestand havde været
ét uafbrudt Orgie af Drik, Spil og Kvinder, holdt
sig hjemme paa sin Gaard og var glad ved sin Kone.
Og med hende var der kommet Orden og Sparsommelighed
til Huse. Ingen vilde Sviregilder mere,
hvor Vinen flød og Pengesedlerne føg, og de forskræmte
Tjenestepiger ud paa Natten sad blege bag
de laasede Kammerdøre. &mdash; Nu var »Mis'en« og
»Femkorten« afløst af L'hombren, der vel kunde
fremvise Beter paa flere Alens Højde, men som dog
aldrig udartede til, at man slog Plat og Krone om
en Præmietyr eller en Husbestyrerinde. &mdash; Spillebordene
var sat ind i Dagligstuen, og der sad i Sofahjørnet
Gaardens stovte Frue og lod sine klare, blaa
Øjne vandre fra Strikketøjet eller Sytøjet hen til
Herrerne ved Toddyglassene og manede til Fred og
Forsoning, naar de stundum røg sammen og slog i
de grøntbetrukne Mahogniborde, saa Jetonsene
stod i Vejret:</p>

<p><a class="pagenum" name="Side_36" id="Side_36" title="[S. 36]"></a>
&mdash; Naanaa, lille Godsejer Heine, skaan Møblerne!&nbsp;...</p>

<p>Og Godsejer Heine sprang op fra Stolen, bøjede
sin kluntede Krop hen mod Sofaen og sagde:</p>

<p>&mdash; Min Frue ... alt for <em>Damerne</em>!</p>

<p>Og Spillet fortsattes i Ro &mdash; indtil næste Eksplosion&nbsp;...</p>

<p>Klokken elleve trak Husfruen sig tilbage, medens
Herrerne stod i Række og bukkede. Og naar Døren
havde lukket sig efter hende, faldt ikke én af dem
paa at komme med et saftigt Ord, skønt alle i Tankerne
fulgte hende videre &mdash; helt ind paa hendes
Leje.</p>

<p>Kun Ægtemanden kunde undertiden lade en eller
anden obskøn Bemærkning falde i skadefro Hoveren
over, at hun netop var <em>hans</em> Sengekammerat.</p>

<p>Men da slog Godsejer Heine paa ny i Bordet:</p>

<p>&mdash; Hold Kæft, Uldahl!</p>

<p>Og Godsejer Tortsen og Kammerjunker Frølich
blev om mulig endnu rødere i Hoved og paa Hals
end før og sagde:</p>

<p>&mdash; Du er et Svin, Nils!</p>

<p>&mdash; &mdash; &mdash; Men rent ud rørende blev disse halvtæmmede
Bjørnes Færd, naar ud paa Natten deres
Vogne kørte for Døren: De skældte Kuskene ud,
fordi Vognhjulene larmede for stærkt mod Brostenene,
og fordi Hestene stampede og var urolige.
Og ude i Entréen, der paa Thorsminde stødte umiddelbart
op til Soveværelset, listede de rundt og talte<a class="pagenum" name="Side_37" id="Side_37" title="[S. 37]"></a>
hviskende og snublede over deres egne vaklende
Ben for ikke at vække Fru Line ... »der inde«.</p>

<p>Og deres Øjne var fulde af Længsel og Kognak,
naar de saa hen mod den lukkede Sovekammerdør&nbsp;...</p>

<p>Thi der var <em>det</em> ved Fru Uldahl, at hun trods sin
blonde Ro og sin hele kyske lidt lade Tilsynekomst,
virkede stærkt erotisk netop paa disse Mænds Sanser.
Hun stod rimeligvis for dem som Typen paa
hin rene, hvide Kvinde, de engang i deres Manddoms
første, frygtsomme Opvaagnen havde knælet
for i Drømme. Og nu saa de pludselig, efter et Liv
i Brunst og Skuffelse, Drømmenes Genstand færdes
lyslevende for deres Øjne.</p>

<p>Deraf vel paa én Gang baade deres Respekt og
deres Begær. &mdash; &mdash;</p>

<p>Ogsaa Nils Uldahl vedblev, selv i de Aar, hvor
han rasede vildest og ondest mod sin Hustru, at
nære en vis mystisk Respekt for hende ... en Respekt
ganske vist, som tirrede og ophidsede ham,
og gjorde hans Ondskab end mere indædt raffineret.</p>

<p>Men i Tiden paa Thorsminde gik alt endnu roligt
og godt. Og da Parret senere efter Etatsraadens og
hans Kones Død flyttede til Havslundegaard, levede
<span class="sic" title="[sic]">det</span> ogsaa her i de første Aar nogenlunde fordrageligt.
Fru Line fødte sin Mand ialt syv Døtre, hvoraf
de tre ældste døde som ganske smaa, medens de andre
efterhaanden voksede op til blomstrende og blondlokkede
unge Kvinder, som fordum deres Moder<a class="pagenum" name="Side_38" id="Side_38" title="[S. 38]"></a>
var det, da Nils Uldahl i Tidernes Morgen saa hende
i Æblehaven ved Husum Kro.</p>

<p>Kun Frøken Sofie var som sagt mørkhaaret og
brunøjet. Jomfru Ingwersen sagde, at hun lignede
sin Farmoder, Etatsraadinden, der jo var »født et
Steds dernede i Varmen«.</p>




<hr class="chapbreak" />

<p><a class="pagenum" name="Side_39" id="Side_39" title="[S. 39]"></a>
<a name="KAPITEL_9" id="KAPITEL_9"></a>
Der var i Havslunde Park, hvor denne paa en
trehundrede Alen gik ned til Strandkanten, en stor,
halvcirkelformet Lysning kaldet »Badeplænen«. &mdash;
Naar man stod oppe paa Havesalens høje Stentrappe
og saa frem over Borggravens Bro, saa man
den i Solskinsvejr ligge som et gyldengrønt Tæppe
for Enden af den lange Lindeallé. Og bag Tæppet
igen laa en smal Stribe skinnende hvidt Sand, og
saa kom Bugten med sine blaagraa Bølger&nbsp;...</p>

<p>Herned flyttede Fru Line paa Sommerformiddage
efter Frokosttid sin hele Børnestue med dens Inventar
af Ammer, Barnevogne, Vugger, Børn og
Legetøj. Det var et Mylr som af en Folkevandring,
naar Toget trak gennem Lindealléen. Og naar man
slog Lejr paa Plænen hernede, kastedes Lyden af
Stemmerne, Latteren og Tummelen vidt ud over
Bugtens Vand&nbsp;...</p>

<p>Paa en højrygget, hvidmalet Tremmebænk, der
i Tiden af Pigebørnene fik Navnet »Fruens Stade«,
sad saa Fru Line og Jomfru Rottbøl med en Stabel<a class="pagenum" name="Side_40" id="Side_40" title="[S. 40]"></a>
Børnetøj imellem sig og syede, stoppede og bødede,
medens Legen gik i Solskinnet mellem
Barnepigerne og de større Børn, og Ammerne i
Skyggen under Træerne puslede med Vuggerne.
Thi det hændte, at man paa Havslunde i de Aar
havde <em>to</em> Spædbørn at sysle med paa én Gang,
det ene paa nær kun godt ni Maaneder ældre end
det andet&nbsp;...</p>

<p>Naar Fru Uldahl sad her paa sin Bænk med sine
Børn omkring sig, omgivet af Parkens og Gaardens
trygge og skærmende Ly, var hun fuldt ud tilfreds
og lykkelig. Og hun følte i saadanne Stunder en dyb
Taknemmelighed gro i sig mod den Mand, der havde
gjort hende delagtig i alt dette, havde valgt netop
hende til sit Livs Ledsagerinde og trofast havde
holdt fast ved hende i de Aar, da alle stod dem
imod og skjult og aabenlyst arbejdede paa at drage
ham fra hende ... Og naar hun derfor uden nogen
Art af Vægring aabnede sin Favn for ham og syntes
beredvillig at give sig hans hede og utæmmede Sanser
i Vold, saa var det for hende snarere som en
Indfrielse af en Taknemmelighedsgæld, end det just
var, fordi hendes Blod flammede og sydede i fuld
Samklang med hans.</p>

<p>Og én Grund endnu var der, hvorfor hun stedse
var ham beredt og lydig, skønt hans erotiske Krav
til hende, alt som Aarene gik, gav sig selsommere
og selsommere Udslag. Hun forstod nemlig, saa dybt
hun nu havde lært ham at kende, at bøjede hun sig<a class="pagenum" name="Side_41" id="Side_41" title="[S. 41]"></a>
ikke paa dette Punkt blindt for hans Vilje, vilde
deres Samlivs tilsyneladende saa jævne og fredelige
Harmoni være brudt. Derfor tvang hun sig og var
ham hørig, selv om hendes ufordærvede og kyske
Natur atter og atter rejste sig i skamfuld Protest.</p>

<p>&mdash; &mdash;</p>

<p>Der laa i Lysningen, paa Grænsen mellem Plæne
og Strand et Badehus. Døren vendte ud imod Havet,
og fra en hvidmalet Flagstang over den vajede
en lang, dannebrogsfarvet Vimpel.</p>

<p>I dette Badehus næsten boede og levede Børnene,
da de blev ældre, Sommerdagen lang. De klædte sig
af og paa inde i Huset, laa og strakte sig paa Strandbredden
og lod sig gennembage af Solen, vadede
ud og dukkede sig i Bølgerne, kom atter tilbage
skinnende af Væde, rullede sig i Sandet og lod sig
dænge til af hverandre, saa at deres smaa, vævre
Legemer saa ud, som var de pudrede, naar de igen
plaskede ud i Vandet&nbsp;...</p>

<p>Dette var Børneleg i Dag og Sol. Men rundt paa
Egnen sneg det Rygte sig, at naar Natten faldt paa,
og kun Maanen lyste over Bugtens Vand, »legede«
paa Strandbredden hernede to andre hvide og nøgne
Menneskebørn &mdash; Herren til Havslundegaard og
hans lydige Frue.</p>




<hr class="chapbreak" />

<p><a class="pagenum" name="Side_42" id="Side_42" title="[S. 42]"></a>
<a name="KAPITEL_10" id="KAPITEL_10"></a>
Saa indtraf for omtrent femten Aar tilbage hin
Begivenhed, der med ét Slag og for stedse satte en
Mur imellem Ægtefolkene.</p>

<p>Mange kaldte Fru Uldahls Adfærd den Gang for
rent ud taabelig og meningsløs, for Herregud, vi
lever nu dog engang paa Jorden! &mdash; Men hun handlede,
som hun handlede, fordi hun i Følge sin usammensatte
og retlinede Natur kunde ikke andet.</p>

<p>&mdash; &mdash;</p>

<p>Det var en Majdag med Sol og syngende Lærker.</p>

<p>Nils Uldahl havde ved Frokostbordet paa Børnenes
Vegne spøgende ansøgt Lærerinden om, at de
i Anledning af det pragtfulde Vejr maatte faa fri
fra Skole.</p>

<p>Dette var naadigst blevet bevilliget, og Fru Line
var da gaaet med den lille, den Gang fem-seksaarige
Anna ned i Strandskoven for at plukke Anemoner.</p>

<p>Men en halv Time efter kommer saa Barnet løbende
ganske forstyrret af Graad og Fortvivlelse
ind i Køkkenet og beretter, at Moderen var faldet<a class="pagenum" name="Side_43" id="Side_43" title="[S. 43]"></a>
om nede i Granskoven og kunde ikke rejse sig og
vilde ikke svare.</p>

<p>Men da de skyndte sig derned, Husjomfruen og
begge Stuepigerne, efter først at have sendt Jørgen
Tjener ud for at lede efter Husbond, mødte de paa
Stien over Enghavemarken Fru Uldahl, der langsomt
kom gaaende op imod Gaarden. Hænderne
holdt hun presset haardt ind mod Underlivet, og
kun Fod for Fod slæbte hun sig frem ... Hun var
den Gang højt frugtsommelig med sin yngste Datter,
Sofie.</p>

<p>&mdash; Men Frue dog! Er Fruen blevet syg?</p>

<p>&mdash; Ja&nbsp;...</p>

<p>Og varsomt ledte de hende hjem og bragte hende
til Sengs. Og medens de endnu gik og syslede om
hende, stod pludselig Nils Uldahl bleg og ophidset
i Sygeværelsets Dør:</p>

<p>&mdash; Hvad er her paa Færde?</p>

<p>&mdash; Fruen er blevet syg&nbsp;...</p>

<p>&mdash; Naa&mdash;e, det er vel ikke værre ... Jeg skal
ringe, hvis der bliver Brug for Jer.</p>

<p>&mdash; Jamen, Husbond&nbsp;...</p>

<p>Han stampede forbitret i Gulvet:</p>

<p>&mdash; Gaa, sagde jeg!</p>

<p>Og Kvinderne listede ud&nbsp;...</p>

<p>Da Døren havde lukket sig efter dem, traadte
Nils hen til Sengen:</p>

<p>&mdash; Undskyld, at jeg blev heftig; men de Fruentimmer
irriterede mig&nbsp;...</p>

<p><a class="pagenum" name="Side_44" id="Side_44" title="[S. 44]"></a>
Fru Line svarede ikke.</p>

<p>Saa smilede han dumt, søgte at mande sig op og
sagde flot og friskfyragtig:</p>

<p>&mdash; Er det nu noget at tage sig saa nær, Line ...
Hva' Fanden, den Smule Kys paa en Foraarsdag,
hi-hi! Du véd jo, at Du og jeg har det saadan sammen,
at ingen for Alvor kan komme os imellem.</p>

<p>Hun saa forvildet op paa ham:</p>

<p>&mdash; Ja, Nils, ja ... sagde hun &mdash; men jeg vil
hellere vente med at tale med Dig til en anden Dag
... jeg er saa træt.</p>

<p>&mdash; Hum! ... Det er saagu' din egen Skyld da!
Du kunde jo ha' taget det roligt og ... og gemytligt,
som den Bagatel det er. Ikke? Er det ikke din
egen Skyld, synes Du?</p>

<p>&mdash; Jo ... Men lad mig nu være lidt alene, Nils&nbsp;...</p>

<p>&mdash; Som Du vil!</p>

<p>Han gik tæt hen til Sengen og bøjede sig ned
over hende:</p>

<p>&mdash; Vi to, der har det saa godt sammen, som ingen
andre ... hviskede han kælent og tog om hende.</p>

<p>Hun trak sig sky og hastig bort; hendes Øjne blev
store og fulde af Angest.</p>

<p>&mdash; Hæ! lo han ondt &mdash; hi, hi! Ja, Du er sgu en
rar Mimose! Og det klæder Dig, efter alt det, der
er foregaaet imellem <em>os</em>! ... Men det bliver værst
for <em>Dig</em>!</p>

<p>Og han forlod Værelset og smældede Døren i
efter sig&nbsp;...</p>

<p><a class="pagenum" name="Side_45" id="Side_45" title="[S. 45]"></a>
&mdash; &mdash;</p>

<p>Da han var borte, lukkede Fru Uldahl Øjnene
og laa stille hen. Der gled af og til ligesom en Iling
af Smerte frem over hendes Ansigt, thi Tankerne
lod hende ingen Ro&nbsp;...</p>

<p>Der var hændet »den Bagatel«, at hun paa sin Spadseretur
nede i Strandskoven havde set Nils sidde paa
en Digekant inde mellem Granerne i hed Omfavnelse
med Børnenes Lærerinde. Og i samme Nu var
Fru Line sunket til Jorden tvunget i Knæ som af
en stor, grum Haand, der havde knuget sine Staalfingre
ind om hendes Hjerte&nbsp;...</p>

<p>Men det var ikke just det, at Nils havde kærtegnet
en anden Kvinde, der voldte hende den dybeste
Ve, thi hun havde levet længe nok til at lære,
at Mændene uden Skrupler tager al den Gunst og
Gave, der bydes dem. Nej, det, der voldte hende
den bitreste Pine var, at hun i alle disse Aar <em>forgæves</em>
havde givet sig hans syge Sanser i Vold. Det
var det, der nu, da hun saa pludselig og uforberedt
saa ham begære en anden, en <em>ny</em>, havde grebet
hende med en saa stivnende Forfærdelse, at hun et
Øjeblik havde troet, og <em>haabet</em>, at det var Døden,
der kom ... For Børnenes Skyld og for Hjemmets
Skyld havde hun ofret sig. Og fordi hun vidste, at
han var syg. Og fordi han virkelig engang havde
holdt af hende, hvad hans Breve beviste. Og fordi
hun <em>nu</em> følte Medlidenhed med ham. Og fordi han<a class="pagenum" name="Side_46" id="Side_46" title="[S. 46]"></a>
<em>dengang</em> havde gjort hende til sin Hustru &mdash;
og fordi, og fordi, og fordi ...!</p>

<p>Alt dette malede rundt i hendes Hjerne; og altsammen
endte det ufravigelig i denne ene forfærdende
Tanke: At nu var det hele forgæves&nbsp;...</p>

<p>Der blev banket paa Døren, og Husjomfruen
traadte ind:</p>

<p>&mdash; Hvordan har Fruen det?</p>

<p>&mdash; Jo, Tak ... nu gaar det bedre&nbsp;...</p>

<p>&mdash; Skal vi saa ta' Kernemælkssuppe eller Sulevælling
til Forret, Frue ...?</p>




<hr class="chapbreak" />

<p><a class="pagenum" name="Side_47" id="Side_47" title="[S. 47]"></a>
<a name="KAPITEL_11" id="KAPITEL_11"></a>
I godt fjorten Dage holdt Nils Uldahl sig borte
fra sin Kones Sygeværelse. Men hver Morgen afleverede
Jørgen Tjener hans Kort ved Døren og
forhørte til Fruens Befindende. &mdash; Der laa til sidst
en hel lille Stabel Visitkort paa hendes Toiletbord:</p>

<div class="card">
<p class="center">Nils Uldahl-Ege</p>
<div class="smaller right">Havslundegaard.</div>
</div>

<p>Saa endelig midt i tredje Uge, en Formiddag i
den reglementerede Visittid, mødte Hr. Godsejeren
selv frem.</p>

<p>Han var i sort Frakke, lyse Benklæder og Lakstøvler
(dog uden Handsker og Hat). Og han trakterede
sin Frue med den udsøgteste Høflighed. Bevidnede
hende sin dybe Glæde over, at hun atter
befandt sig vel, og udtalte Haabet om snart at se
hende nede i Dagligværelserne.</p>

<p><a class="pagenum" name="Side_48" id="Side_48" title="[S. 48]"></a>
Der blev ikke nævnet et Ord om Lærerinden og
Granskoven. Og efter en halv Times Forløb trak
han sig høfligst tilbage for ikke at »fatiguere«&nbsp;...</p>

<p>Men samme Dags Aften, da alle var gaaet til Ro,
trængte han beruset og larmende ind i Soveværelset
og krævede sin Ægtemandsret. Og Fru Line maatte
true med at ringe paa Hjælp, før hun atter fik ham
paa Døren.</p>

<p>&mdash; &mdash;</p>

<p>Endnu et Par Gange forsøgte han at tiltvinge
sig sin gamle Magt over hende. Første Gang ved
at trygle og græde og kaste sig paa Knæ og angre
og love Bod og Bedring og evig, ubrødelig Troskab:
»Hun var dog hans eneste virkelige Kærlighed!« &mdash;
Anden Gang ved i drukkent Raseri at lægge Haand
paa hende og slaa hende i Gulvet og skrige op om
at jage hende nøgen ud af Gaarden tilbage til det
»Bonderak«, hvorfra hun var kommet.</p>

<p>Men Fru Line forblev ubøjelig. Og hun lod sin
Seng flytte ud af det hidtil fælles Soveværelse og
ind i et Værelse ved Siden af Barnestuen.</p>

<p>Hvilken Manøvre han øjeblikkelig besvarede med
helt at rømme bort fra første Sal og etablere sig
som Martyr i to smaa Rum i Taarnets Stueetage&nbsp;...</p>




<hr class="chapbreak" />

<p><a class="pagenum" name="Side_49" id="Side_49" title="[S. 49]"></a>
<a name="KAPITEL_12" id="KAPITEL_12"></a>
Det var frygtelige Aar, de der nu fulgte. Og havde
ikke Fru Uldahl haft denne næsten reflektionsløse
Hengivelse i Skæbnen, som saa afgjort prægede hendes
Liv i gode som i onde Dage, havde hun vel næppe
heller staaet dem igennem uden at tage Skade paa
sin Sjæl.</p>

<p>Men nu var det tværtimod, som om hun voksede
med Ulykken, blev større, rummeligere, mere overlegen.
Ja, der udviklede sig endogsaa hos hende lidt
efter lidt en Art sørgmodig Humor, som fik hende
til at se paa Begivenhederne fra oven og nedefter,
og som var vaagnet i hende i de vidunderlige Dage,
da hendes Mands chevalereske Visitkort hobede sig
op paa hendes Toiletbord. Smilende, men gennem
Taarer betragtede hun Livet og dets Foreteelser paa
én Gang viis og naiv som »Folket«, hvoraf hun var
rundet&nbsp;...</p>

<p>Men ligesom dette Folk ikke kan leve og trives
ret uden at have noget, hvortil det kan hælde sit
Hoved i Tro og Drøm, saaledes havde ogsaa hun<a class="pagenum" name="Side_50" id="Side_50" title="[S. 50]"></a>
sin Kimære til Trøst og Husvalelse i vanskelige
Timer &mdash; nemlig den saa miskendte og foragtede
Kortoplægningskunst.</p>

<p>Hun havde lært denne velsignelsesrige Tilflugt at
kende allerede som Barn, da hun efter sine Forældres
Død kom i Huset hos sin Mormoder, en paa
de Tider berømt, gammel Kvinde, der ganske vist
selvfølgelig troede baade paa Gud og hans skinbarlige
Modsætning, men som dog stedse saavel i
egne som i andres kritiske Øjeblikke fik sine Tvivl
og derfor greb til Kortene som de eneste alvidende
og ufejlbarlige&nbsp;...</p>

<p>Imidlertid havde Fru Line i sit Ægteskabs første
lykkelige Aar saa godt som lagt al Religionsøvelse
paa Hylden &mdash; Lykken trænger som bekendt ikke
til Narkose. Men da Sorgen kom og Skuffelsen og
Skismaet, tyede hun paa ny tilbage til sin Gud for
at finde Kraft og Lægedom. Og Time efter Time
kunde hun nu sidde med sine Kort og gennem dem
vinde den Vished og Tryghed, der overgaar al Forstand.
Thi var Varslerne hende ikke gunstige i første
Omgang, lagde hun Kortene op og op igen, indtil
Resultatet slutteligen svarede til Forventningen.
Og gik Lykken hende uvægerligt imod, havde hun
jo som en sidste Balsam alle Nils's Breve fra de
gode Aar&nbsp;...</p>

<p>Hun havde indrettet sig et Slags »Kapel« i det
cirkelrunde Taarnkammer paa første Sal. Og der<a class="pagenum" name="Side_51" id="Side_51" title="[S. 51]"></a>
sad hun saa bag Laas og Rigler og raadspurgte sine
Kort og læste gamle Kærlighedsbreve.</p>

<p>Og samtidig laa hendes Mand i Taarnrummet
umiddelbart nedenunder og sov den natlige Rus ud,
som hans Martyrium hyppigere og hyppigere paalagde
ham&nbsp;...</p>

<p>Saaledes fandt de begge Hvile.</p>




<hr class="chapbreak" />

<p><a class="pagenum" name="Side_52" id="Side_52" title="[S. 52]"></a>
<a name="KAPITEL_13" id="KAPITEL_13"></a>
Joachim Uldahl-Ege hed Etatsraadens eneste overlevende
Broder. Han var paa dette Tidspunkt 70
Aar, Ungkarl og ejede Gaarden Store Ravnsholt et
Par Mil sønden for Havslunde. Han var en lille,
firskaaren Træbul med snehvidt Haar og Skæg og
en Stemme saa dyb og rungende, at Børn krøb i
Skjul, naar de hørte den. Desuden var han halt og
støttede sig, hvor han gik og stod, til en tyk Elfenbensstav,
der vejede sine fulde fem Pund og var
skaaret ud af en eneste Tand.</p>

<p>Denne Stav var Skyld i et ulægeligt Brud mellem
Nils og Onkelen. Den var nemlig et Familiestykke,
der var gaaet i Arv i lige Linie fra Tipoldefader
Uldahl, den store ostindiske Købmand, som
havde hjembragt den fra en Rejse. Men saa havde
Etatsraaden engang tabt den i et Parti Billard til
Joachim. Derpaa havde Nils ved et Besøg paa Ravnsholt
efter Etatsraadens Død bemægtiget sig Klenodiet
og taget det med sig hjem, idet han paastod,
at Faderen ikke havde haft Ret til at skille sig af<a class="pagenum" name="Side_53" id="Side_53" title="[S. 53]"></a>
med det. Men Joachim var Dagen efter mødt op
med Kongens Foged og havde ladet sig Staven udlægge.
Det var denne Ydmygelse, Nils aldrig havde
kunnet tilgive&nbsp;...</p>

<p>Joachim Uldahl var i de sidste Aar ikke kommet
uden for sin Ejendoms Grænser, »thi hvad ragede
det øvrige <em>ham</em>!«</p>

<p>Men en skønne Dag holdt han imidlertid i sin
lave Jagtvogn foran Havslundegaards Stentrappe.
Han sad midt i den bageste Agestol, foroverbøjet,
støttende sig til den omtalte Stav og dampende af
en sølvbeslagen Merskumspibe med Hans Majestæt
Christian VIIIs Billede i Laaget.</p>

<p>Idet Vognen rumlede over Broen ind i Borggaarden,
viste Nils's Ansigt sig bag et af Taarnvinduerne
i Stueetagen, men forsvandt straks igen.</p>

<p>Jørgen Tjener kom ud og tog imod.</p>

<p>&mdash; Er Husbond hjemme?</p>

<p>Jørgen, der havde skarp Ordre til altid at
nægte Nils hjemme, saa idiotisk ud og sagde:</p>

<p>&mdash; Nu kommer Fruen&nbsp;...</p>

<p>&mdash; Hjælp mig ned!</p>

<p>Tjeneren hjalp; og Joachim stagede sig op ad
Trappen.</p>

<p>I Entréen kom Fru Line ham i Møde. Hun var
for en knap Uge siden staaet op efter at have bragt
den lille Sofie til Verden. Og hun var bleg og slank
og skønnere end nogensinde:</p>

<p>&mdash; Velkommen, Onkel Joachim&nbsp;...</p>

<p><a class="pagenum" name="Side_54" id="Side_54" title="[S. 54]"></a>
Den Gamle saa beundrende op og ned ad hende.
Ogsaa hans Hjerte havde hun straks ved deres
første Møde lagt for sine Fødder:</p>

<p>&mdash; Naa, sagde han, da Mønstringen var til Ende
&mdash; saa hun <em>har</em> kælvet?</p>

<p>Fru Uldahl rødmede.</p>

<p>&mdash; Hvordan gik det ... <em>uden</em> Dyrlæge?</p>

<p>&mdash; Jo&mdash;e, Tak&nbsp;...</p>

<p>&mdash; Ja, hun har jo Øvelsen!</p>

<p>Da Jørgen havde hjulpet den Gamle Tøjet af
gik Herskabet ind i Dagligstuen.</p>

<p>&mdash; Hvor er Nils?</p>

<p>Fruen saa forlegen i Gulvet.</p>

<p>&mdash; Kan I nu ikke forliges længere?</p>

<p>&mdash; Nej ... lød det sagte.</p>

<p>&mdash; Næ, jeg har hørt om det; det er derfor, jeg
kommer. Er det Dig, der er blevet udtilbens? Det
ligner Dig ellers ikke.</p>

<p>Fru Line vidste ikke Raad for at svare:</p>

<p>&mdash; Nej det ... ja det ... stammede hun.</p>

<p>&mdash; Næ, naturligvis er det Nils, den Tamp! Men
Børn faar I da; saa til Tider maa I vel være enige?</p>

<p>&mdash; Det er kommet senere, Onkel, det&nbsp;...</p>

<p>&mdash; Har han andre Kvindfolk? Det er vel <em>det</em>?</p>

<p>&mdash; Ja&mdash;e&nbsp;...</p>

<p>Fru Line vilde ikke have sagt dette Ja; for det
<em>var</em> jo ikke det afgørende, dette med de andre;
men&nbsp;...</p>

<p>&mdash; Ja, det ligner vos! nikkede den Gamle &mdash; vi<a class="pagenum" name="Side_55" id="Side_55" title="[S. 55]"></a>
har aldrig kunnet taale at se Skørter vi Folk fra
Egesborg ... Men naar han har faaet en Kone som
<em>Du</em>, Fanden skulde ta' ham, at han saa ikke kan
holde sig til <em>Dig</em>. Hvor er han, Bæstet?</p>

<p>&mdash; Aa, Onkel, det nytter ikke&nbsp;...</p>

<p>&mdash; Jeg er taget herover for det samme!</p>

<p>&mdash; Ja, men&nbsp;...</p>

<p>&mdash; Hvor er han? Er han maaske stukket af fra
det hele?</p>

<p>&mdash; Nej, han&nbsp;...</p>

<p>&mdash; Naa?</p>

<p>&mdash; Aa, Onkel Joachim, jeg beder Dig ... jeg
kender ham ... Og Menneskene er jo nu engang,
som de er&nbsp;...</p>

<p>&mdash; Gu' er de ej! Hvor har Du ham? Naa?</p>

<p>&mdash; Han har lukket sig inde i Taarnet&nbsp;...</p>

<p>&mdash; Jeg skal da vel ikke op af <em>flere</em> Trapper?</p>

<p>&mdash; Nej, det er herude ved Entréen ... Men,
han lukker Dig ikke ind, Onkel.</p>

<p>&mdash; Det skal vi faa at se! ... Er hun kommet
væk, Lærermo'eren?</p>

<p>&mdash; Ja&nbsp;...</p>

<p>&mdash; Har I faaet en ny?</p>

<p>&mdash; Ja&nbsp;...</p>

<p>&mdash; Ligger han ogsaa i med hende?</p>

<p>Fru Uldahl rødmede, men maatte ogsaa smile:</p>

<p>&mdash; Aa, Onkel dog ...!</p>

<p>Joachim stavrede ivrig ud i Entréen og hen til
Taarndøren. Fru Line blev i Dagligstuen.</p>

<p><a class="pagenum" name="Side_56" id="Side_56" title="[S. 56]"></a>
&mdash; Nils! kaldte den Gamle, og hans Røst gjaldede
mod Loft og Vægge &mdash; Jeg vil tale med Dig, Nils ...!
og da der intet Svar kom, huggede han hidsig Stavens
Dupsko ind mod Dørfyldingen &mdash; Hører Du
ikke, Dreng! Tror Du, jeg er kommet herover for
at holdes for Nar?</p>

<p>Fru Line viste sig i Dagligstuedøren:</p>

<p>&mdash; Han lukker ikke op, sagde hun &mdash; om Du saa
satte Ild paa Gaarden!</p>

<p>Men nu steg Vreden den Gamle til Hjernen som
ved et Stempelslag. Han <span class="sic" title="[sic]">hug</span> Staven ned mod Gulvfliserne,
saa at den hoppede højt og var ved at falde
fra ham:</p>

<p>&mdash; Saa gaar jeg ud og splintrer Vinduerne! sagde
han &mdash; for <em>se</em> ham vil jeg Fandentame!</p>

<p>Men Fru Line lagde bønlig en Haand paa hans
Arm:</p>

<p>&mdash; Aa nej, Onkel Joachim, det kommer bare bag
efter til at gaa ud over mig og Børnene&nbsp;...</p>

<p>Den Gamle standsede:</p>

<p>&mdash; Er han da rent splintrende gal, Nils, derinde?</p>

<p>&mdash; Han er begyndt at&nbsp;...</p>

<p>&mdash; At hvad?</p>

<p>&mdash; ... at drikke&nbsp;...</p>

<p>Onkelen satte igen Staven haardt i Gulvet:</p>

<p>&mdash; Naa saadan! ... Hør, min Pige, tag nu Du
og Ungerne Tøjet paa og kør med <em>mig</em> til Ravnsholt
og bliv dèr med det samme; saa henter jeg<a class="pagenum" name="Side_57" id="Side_57" title="[S. 57]"></a>
Lærerinden og Jeres andre Pakkenilliker i Morgen
... Du er for god til dette her Leben!</p>

<p>Fru Uldahl smilede:</p>

<p>&mdash; Hvad tror Du, Madam Henriksen vilde sige?
spurgte hun.</p>

<p>&mdash; Hvad rager det hende? Gaarden er vel <em>min</em>
<span class="corr" title="var: ,..">...</span> endnu!</p>

<p>&mdash; Og saa er jeg ogsaa bange for, Onkel, at Du
selv vilde fortryde det, naar Du fik talt os.</p>

<p>&mdash; Tror Du? mumlede han &mdash; Kan sgu gerne
være. Men saa <em>var</em> I der!</p>

<p>Han haltede op og ned ad Gulvet:</p>

<p>&mdash; Passer han Gaarden?</p>

<p>&mdash; Ja&mdash;e, det gør han vist ... Mig har han jo
aldrig sat ind i sine Sager.</p>

<p>&mdash; De siger, at han spiller?</p>

<p>&mdash; Vel ikke mere end han plejer&nbsp;...</p>

<p>&mdash; Faar Du, hvad Du skal bruge?</p>

<p>&mdash; Ja.</p>

<p>&mdash; Du skal se, han kommer til at sjokke fra Havslunde,
ligesom han maatte sjokke fra Egesborg!</p>

<p>&mdash; <em>Det</em> kunde han jo da ikke gøre ved, Onkel&nbsp;...</p>

<p>&mdash; Gu' kunde han saa! Der er ingen, der har
Tillid til ham! Han gaar fallit som alle de andre
Ejere af Havslunde ... gid han saa ogsaa vilde
hænge sig! ... Du vil altsaa ikke med til Ravnsholt?</p>

<p>Atter smilede Fru Line:</p>

<p>&mdash; Nej Tak, Onkel Joachim; en Kone bør være,<a class="pagenum" name="Side_58" id="Side_58" title="[S. 58]"></a>
hvor hendes Mand er ... Jeg er ogsaa den eneste,
han til syvende og sidst har lidt Respekt for.</p>

<p>&mdash; Velbekomme! ... Ja, saa kører jeg igen med
min Lamperøg! ... Adjø!</p>

<p>&mdash; Vil Onkel ikke have en Forfriskning?</p>

<p>&mdash; Nej, jeg vil ikke. Jeg spiser kun hjemme! ...
Adjø!</p>

<p>&mdash; Har Onkel ikke Lyst til at se Børnene?</p>

<p>&mdash; De hyler jo, bare jeg viser mig!</p>

<p>&mdash; Naa&mdash;e, nej, nu er de vokset til og blevet
fornuftigere&nbsp;...</p>

<p>Hun gik ud i Entréen og kaldte op ad Trappen
til Børnene, at de skulde komme ned. De kom ogsaa
allesammen myldrende frem deroppe og stak de
smaa lyslokkede Hoveder ud mellem Tremmerne.
Men da de saa den Gamle, hvis Stemme de havde
hørt buldre gennem Huset, tog de øjeblikkelig Flugten
tilbage til Barnekammeret.</p>

<p>&mdash; Hø! lo Joachim og kiggede langt efter dem &mdash;
det var sgu vist blevet en nydelig Forestilling, hvis
jeg havde faaet <em>dem</em> med til Ravnsholt! Du er klog
nok, lille Line! ... Skal det være et Farvel-Smask?
spurgte han saa.</p>

<p>Og Fru Line, der syntes, at han var bleven behandlet
ondt, overlod ham sin røde Mund, som han
anbragte et kraftigt Kys paa&nbsp;...</p>

<p>Saa tændte han sin Christian VIII og kørte bort.</p>

<p>&mdash; &mdash;</p>

<p>Kun to Gange endnu i disse femten Aar kom Onkel<a class="pagenum" name="Side_59" id="Side_59" title="[S. 59]"></a>
Joachim til Havslunde; men ingen af Gangene
fik han Brodersønnen i Tale.</p>

<p>Derimod vænnede Pigebørnene sig lidt efter lidt
til ham og besøgte ham af og til paa Ravnsholt,
hvor han da holdt lange Lovtaler for dem over deres
Moder, medens han samtidig betroede dem, at
deres Fader var en Vindbøjtel og burde skydes.</p>

<p>Dette fik imidlertid Nils Nys om og nedlagde Forbud
mod Besøgene.</p>

<p>Men han var jo saa ofte borte fra Gaarden&nbsp;...</p>




<hr class="chapbreak" />

<p><a class="pagenum" name="Side_60" id="Side_60" title="[S. 60]"></a>
<a name="KAPITEL_14" id="KAPITEL_14"></a>
Allerede i en Aarrække havde Godsejer Uldahl
beklædt Posten som Havslunde Kommunes Sogneraadsformand.
Hans Regeringsform var absolut despotisk.
Og Raadets øvrige Medlemmer, Bønder og
Proprietærer, bøjede sig villigt for ham, da han altid
røgtede sin Bestilling til deres og Sognets Fordel.
Ja, det endte endogsaa med, at de i deres snu Eftergivenhed
overlod ham al Korrespondance og alle
Regnskaber; saa at Uldahl til sidst var den eneste
i Forsamlingen, der tilfulde var à jour med Sagerne.
&mdash;</p>

<p>Men saa indtraf Brudet med Fru Line og Nils's
paafølgende »Martyrium« i Taarnet&nbsp;...</p>

<p>Han indfandt sig nu pludselig ikke mere ved
Sogneraadsmøderne. Raadets Breve og Forespørgsler
lod han ubesvarede. Og da nogle Medlemmer
engang mødte op for at afæske ham en Forklaring,
lod han dem blive staaende uden for i Entréen uden
saa meget som blot at aabne Døren paa Klem, saa<a class="pagenum" name="Side_61" id="Side_61" title="[S. 61]"></a>
at de dog i det mindste kunde se, at der var Liv
i ham.</p>

<p>Dette resulterede selvfølgelig i, at man ved næste
Sogneraadsmøde valgte sig en anden Formand.</p>

<p>Men Nils laa stadig inde med Bøgerne og Regnskaberne.</p>

<p>I samfulde to Maaneder forsøgte man at faa disse
Sager fra ham med det gode. Men han forholdt sig
stadig uden Livstegn.</p>

<p>Saa tabte man Taalmodigheden og indgav Klage
til Amtet, der kendte ham pligtig til, under en Dagsmulkt
af ti Kroner, at udlevere alle Bøger og Papirer
Sognet vedrørende.</p>

<p>Herpaa svarede Nils undtagelsesvis, at han skulde
aflevere Sagerne, naar det konvenerede ham.</p>

<p>Hvorpaa Amtet lod sige, at hvis ikke »det omspurgte«
var kommet Sogneraadet i Hænde inden
fireogtyve Timer, vilde den afsagte Kendelse faa
tilbagevirkende Kraft med og fra den Dato at regne,
paa hvilken den ny Formand var blevet valgt.</p>

<p>Paa dette Ultimatum gav Nils intet Svar. &mdash; Og
først en god Maaned senere sendte han de kriminelle
Bøger og Dokumenter af Sted ledsaget af den ifaldende
Bøde sirlig regnet ud paa Dage, Timer, Minutter
og Sekunder og stor: 965 Kr. og 56 Øre&nbsp;...</p>

<p>Saaledes var Nils Uldahl-Ege i sit private som i
sit offentlige Liv. Og saaledes vedblev han at være,
indtil Naadens Tid var inde og det store Omslag.</p>

<p>&mdash; <a class="pagenum" name="Side_62" id="Side_62" title="[S. 62]"></a>&mdash;</p>

<p>Og dog valgtes han ikkedestomindre nogle Aar
senere ind i det danske Folketing.</p>

<p>Naturligvis stillede han sig som Oppositionsmand.
Ikke af Overbevisning, thi han havde ingen; men
dels fordi hans Standsfæller lidt efter lidt havde
trukket sig tilbage fra ham, og dels fordi han i Følge
sit hele Naturel <em>maatte</em> opponere. Han var en af
den Slags »Karakterer«, der i et givet Øjeblik ikke
viger tilbage for at hævde, at Sneen er <em>sort</em>. &mdash;</p>

<p>Han blev altsaa valgt. Og det, der muliggjorde
hans Valg var, at han netop kom ind i Politikken i
den Periode, da Bønderne endnu ikke var vaagnet
til fuld Bevidsthed om deres Magt og Vælde og derfor
ansaa det for noget særlig fint at blive repræsenteret
paa Tinge af en Godsejer &mdash; selv om de
Mand og Mand imellem ansaa ham for forrykt. &mdash;</p>

<p>Hans Valgmøder rundt i Egnens Kroer og Forsamlingshuse
blev et sandt Triumftog, hvor han
hilstes med Hurraraab og Haandklap endogsaa af
sine fordums Kolleger i Sogneraadet &mdash; thi Snakketøj
havde han.</p>

<p>Og da han paa selve Valgdagen drev sin Nedladenhed
saa vidt, at han lod spænde for sine Høstvogne,
femten i Tal, udstyrede dem med magelige
Halmsæder og Øl og Brændevin, selv anbragte sig
som Kusk paa den forreste og saaledes kørte rundt
i Kredsen og samlede Vælgere op, da hyldedes han
endogsaa af Socialdemokratiet som en sand Demagog;
fik i Begejstringens Rus dets Stemmer og stod<a class="pagenum" name="Side_63" id="Side_63" title="[S. 63]"></a>
ved Valghandlingen som Triumfator over Højre-Kandidaten,
der sammen med sine faatallige Tilhængere
kun var mødt frem gaaende paa deres
konservative Kød-Ben.</p>

<p>Saaledes sejrede som altid, saavel før som senere
saa ogsaa ved dette Valg, Idealismen i dansk Politik. &mdash;</p>

<p>Og i Dag, den 27. September, var Hr. Nils sammen
med sin Økonomiforvalterske, Jomfru Mathilde,
rejst til Hovedstaden for efter Sommerferien paa ny
at give Møde ved Rigsdagens Aabning den bekendte
første Mandag i Oktober.</p>

<hr class="chapbreak" />

<p class="pagenum">
<a name="Side_64" id="Side_64" title="[S. 64]"></a><br />
<a name="Side_65" id="Side_65" title="[S. 65]"></a><br />
<a name="Side_66" id="Side_66" title="[S. 66]"></a></p>

<h2><a name="ROMANEN" id="ROMANEN"></a>ROMANEN</h2>



<hr class="chapbreak" />

<p><a class="pagenum" name="Side_67" id="Side_67" title="[S. 67]"></a>
<a name="KAPITEL_15" id="KAPITEL_15"></a>
Spat-Marie, Maren Ørentvist og Johanne Læg-Dig-ned,
eller Lig-Johanne havde været til Pæremarked
i Kværkeby og kom nu vandrende ad
Landevejen for hjemgaaende.</p>

<p>De talte og lo og grinede, saa det klang over
Markerne. Især var det Johanne, der var ved Humør;
hun dansede sommetider og sang og sparkede
op i Skørterne, saa at de to andre var ved at dø
af Latter; hun havde faaet hældt godt paa Dunken.
&mdash; I hver Landsby, de kom igennem, <a class="corr" name="rett_1" id="rett_1" title="var: for">fôr</a> Hundene
halsende ud af Døre og Porte ved Spektaklet, og
Karlfolk og Fruentimmer raabte de tre Madammer
an og gjorde Halløj. Men Kællingerne klaskede sig
bare gemytlig paa Bagen og gik videre. &mdash;</p>

<p>Spat-Marie var lille, firkantet og halt. Maren Ørentvist
lang og duknakket. Lig-Johanne høj, knoglestærk
og mandfolkeagtig med et mærkelig fint Raceansigt
hærget af Drik og andre Glæder. &mdash; Alle
havde de Kurv paa Armen med Markedsindkøb.
Stadshattene med de brogede Blomster sad dem skævt
paa Hovederne; og Kjolerne havde de af Sparsommelighedshensyn
byltet op omkring Livet, saa at<a class="pagenum" name="Side_68" id="Side_68" title="[S. 68]"></a>
de lappede Underskørter saas og Uldhoserne og
Fedtelædersskoene&nbsp;...</p>

<p>Klokken var godt ti Aften, men det var Fuldmaane;
og Johanne havde købt en Flaske Kirsebærrom
til femogtredive Øre, som de diverterede sig af.</p>

<p>Nu var der faldet lidt Ro over dem, og de gik og
talte sagligt-indgaaende om Spat-Maries vanskabte
Datter Alexandra.</p>

<p>&mdash; Hun er ikke noget <em>Menneske</em>! paastod Johanne.</p>

<p>&mdash; Hva' <em>er</em> hun ikke? Hva' er hun <em>da</em>? spurgte
Moderen.</p>

<p>&mdash; Hun er <em>det</em>, de kalder en <em>Munstrum</em>, forklarede
den anden kyndig &mdash; saadan en, Gud
skikker vos i hans Vrede.</p>

<p>Og Maren Ørentvist supplerede:</p>

<p>&mdash; Hun kan jo hverken se, eller høre, eller gaa,
eller krybe, kan hun ikke!</p>

<p>&mdash; Nej, indrømmede Marie &mdash; <em>det</em> kan hun
ikke. Men hun har hele Sanselivet paa <em>Følelsen</em>,
har hun. I skulde se hende kende baade mig og
hendes Far, saasnart vi bare trine ind i Stuen.</p>

<p>&mdash; <em>Far!</em> grinede Maren &mdash; sagde Du <em>Far</em>? <em>Ham</em>
fornemmer nok hverken hun eller Du ret meget til.</p>

<p>&mdash; Saa ham, hun <em>kalder</em> sin Far da, for Saten,
dit Fæ! snærrede Marie arrigt.</p>

<p>Men nu tog Johanne Ordet; baade hun og Maren
var inderst inde misundelige paa Veninden, der<a class="pagenum" name="Side_69" id="Side_69" title="[S. 69]"></a>
havde dette mærkelige Barn, som hun tjente mangen
en god Øre paa:</p>

<p>&mdash; Og saa er hun jo ikke engang noget rigtig
<em>Fruentimmer</em> engang, sagde hun &mdash; Jordmoderen
vidste jo hverken, om hun var en Dreng
eller en Pige.</p>

<p>&mdash; Hun hedder sgu da <em>Alexandra</em>, véd jeg!
sagde Marie.</p>

<p>&mdash; Hun kunde sgu lis'godt ha' hedt <em>Nikodemus</em>!
grinte Maren.</p>

<p>Og Johanne fastslog sin Paastand fra før:</p>

<p>&mdash; Ja, hun er grangivelig det, de kalder en Munstrum!</p>

<p>Men pludselig gjorde hun et Par smaa stive Hop
henad Landevejen, Lig-Johanne, og drejede rundt
og slog ud med Armene:</p>

<p>&mdash; Skal vi smage paa Mosten? spurgte hun saa og
trak Romflasken frem.</p>

<p>De andre skævede sky til hende: Skulde hun faa
sit Anfald ...? Men de smagte da paa Rommen
alle tre og gik videre&nbsp;...</p>

<p>Spiret paa Havslundegaards Taarn viste sig dunkelt
over Træerne. Morsomt nok kom Fløj-Hanen
engang til at sidde midt i Maanen. Det grinte
Kvindfolkene forfærdelig af, indtil Maren Ørentvist
sagde:</p>

<p>&mdash; <em>Er</em> hun kommen hjem, Helmeren?</p>

<p>&mdash; Næi endnu ikke, sagde Johanne. Og Spat-Marie
lo ondt:</p>

<p><a class="pagenum" name="Side_70" id="Side_70" title="[S. 70]"></a>
&mdash; Saadan trakterede han sgu ikke vos andre i
<em>vor</em> Tid!</p>

<p>&mdash; Næi, vi blev pænt ved <em>Jorden</em>, gjorde vi.</p>

<p>&mdash; Og <em>Børn</em> faar hun helleringen af.</p>

<p>&mdash; De si'er, at han har gi'et hende saadan et
<em>Undskyldningsapparat</em>, som de kalder det,
der <a class="corr" name="rett_2" id="rett_2" title="var: forhindre">forhindrer</a> det, oplyste Maren.</p>

<p>Johanne hug vredt en Haand ud i Luften:</p>

<p>&mdash; Saaden et kunde han gerne ha' spenderet paa
en anden en osse, saa ha'de vi sparet <em>det</em>!</p>

<p>&mdash; De kendtes vel ikke den Gang, mente Marie.</p>

<p>&mdash; Næi, kanske .. Verden gaar jo fremad.</p>

<p>Men Maren Ørentvist, der var barnløs, grinede
fornøjet og sagde:</p>

<p>&mdash; Ja, <em>jeg</em> behøvede ingen ... altsaa!</p>

<p>&mdash; Næi, Fanden hytter jo <em>sine</em>! sukkede Johanne.</p>

<p>Da standsede Spat-Marie pludselig sin Gang; og
med de smaa vaade Øjne hævet mod Maanen sagde
hun, og det kom dybt fra hendes Moderhjerte:</p>

<p>&mdash; Véd I hvad, Maren og Johanne, sagde hun &mdash;
Vorherre kunde for saa evig vist gerne ha' beholdt
de to andre ... men <em>Alexandra</em> vil jeg aldrig ophøre
og takke ham for i hans blaa Himmel!</p>

<p>&mdash; Amen og <span class="sic" title="[sic]">Hallejuja</span>! vrængede Johanne og tog
paa ny et Par Dansetrin &mdash; Er der nogen, der vil
smage igen?</p>

<p>Konerne nikkede Ja; og Romflasken kom frem og
blev tømt.</p>

<p>&mdash; Du har vel saa Markedsgave med til Alexandra?<a class="pagenum" name="Side_71" id="Side_71" title="[S. 71]"></a>
spurgte Maren, da man igen var begyndt at
gaa.</p>

<p>&mdash; Gu' har jeg saa, naturligvis. Nu skal I se. Det
er en Mølle.</p>

<p>Marie halede en lille Træmølle op af Kurven og
blæste paa Vingerne, saa de snurrede.</p>

<p>&mdash; Den kan hun jo ingen Glæde ha' af.</p>

<p>&mdash; Monikke! Jo, det kan Du bande paa! Hun
kan <em>føle</em>, kan hun, naar den vinder. Hun har haft
saaden en før. Hun blæser paa den og holder den
op for Ansigtet; og saa griner hun, saa det klukker.</p>

<p>&mdash; Og hva' har Du saa til de andre?</p>

<p>&mdash; Ingenting! ... de kan jo baade se og høre og
springe omkring; hva' Fa'en skal de saa med Legetøj!
... Men vi skal være gode imod dem, Vorherre
har været ond ved, staar der.</p>

<p>Maren Ørentvist laante Møllen og blæste paa den,
saa den snurrede vildt:</p>

<p>&mdash; Se, hvor den suser! sagde hun henrykt.</p>

<p>Men Lig-Johanne, der hidtil havde forholdt sig
tavs, snappede pludselig Apparatet fra hende:</p>

<p>&mdash; Nu vil <em>jeg</em> prøve! sagde hun.</p>

<p>Og hun spilede Kinderne op og blæste, saa det
gnistrede for Øjnene af hende; og medens Vingerne
peb paa deres Akse, stod hun og vuggede i Hofterne
og rokkede med Hovedet:</p>

<p>&mdash; Snurre&mdash;lurre&mdash;lurre! sagde hun og smilede
fjoget &mdash; Snurre&mdash;lurre&mdash;lurre! Gi' mig den, Marie,<a class="pagenum" name="Side_72" id="Side_72" title="[S. 72]"></a>
<a class="corr" name="rett_3" id="rett_3" title="var: hva">hva'</a>? La' mig beholde den? Det er li'som at drikke
Brændevin&nbsp;...</p>

<p>&mdash; Næ, Du kan tro nej, min Skrukhøne! sagde
Marie og stoppede hurtig Møllen tilbage i Kurven
&mdash; Tror Du, jeg vil bedrage Alexandra!</p>

<p>&mdash; &mdash;</p>

<p>Lidt efter naaede de ind paa Havslunde By-Gade.
Alle Døre var lukkede og alle Vinduer mørke.</p>

<p>Klokken var nu godt elleve.</p>

<p>De tre Veninder gik stille frem ad Gaden. Her
vilde de ingen »Opstandelse« lave, for her var de
kendt.</p>

<p>Men da de kom frem til Havslundegaards Havedige,
greb Johanne sig pludselig til Hovedet og
sagde:</p>

<p>&mdash; Det er sært, saaden en Forskel, der kan være
paa Søskende!</p>

<p>Det gav et Sæt i Marie og Maren. De vidste
godt, hvad hun hentydede til; men de kunde ikke
lide, at der blev snakket om det. Hele Sognet vidste,
at Godsejeren og Johanne havde haft med hinanden
at gøre, og hun selv sagde det jo ogsaa tydelig nok;
men derfor skulde hun netop vogte sig for at slaa
paa Slægtskabet ... De to andre havde jo ogsaa
... Men de var da ikke i Familie med ham.</p>

<p>&mdash; Hører I ikke, hvad jeg siger? gentog Johanne
irriteret over deres Tavshed, og hendes Stemme lød
høj og skrattende &mdash; Jeg siger, <em>at det er en sær
Forskel, der kan være paa Søskende</em>!</p>

<p><a class="pagenum" name="Side_73" id="Side_73" title="[S. 73]"></a>
Marie greb hende i Armen og vilde trække af Sted
med hende:</p>

<p>&mdash; Jo, jo, hviskede hun hastig &mdash; vi hører det
nok! Men saaden no'et holder man Kæft med ...
Kom nu Johanne.</p>

<p>Men Johanne rev sig løs og raabte, saa det klang
i den stille, maanelyse Luft:</p>

<p>&mdash; <em>Er der nogen af Jer maaske, der
har været i Seng med sin egen Bror?</em> ...
Ulykken er ude efter ham! Ulykken er ude efter
ham! vedblev hun og truede ind mod Gaarden.
&mdash; Men han hænger sig ikke, eller skyder sig,
som de andre, der har ejet Havslunde. Han bliver
snarere <em>hellig</em>, den Usselryg ... Fader vor, Du
som er i Himlen ... hun foldede Hænderne og
skreg af Latter.</p>

<p>&mdash; Nu stikker <em>jeg</em> sgu af! sagde Ørentvisten &mdash;
for nu faar hun sit Anfald.</p>

<p>&mdash; Nej, Maren, Maren, vi maa da blive; vi kan
da ikke forsvare for Gud at lade hende ene!</p>

<p>&mdash; Fa'en ...! sagde Maren og satte i Rend ned
ad en Sidevej.</p>

<p>&mdash; Maren, <em>Maren</em> dog ...!</p>

<p>Johanne havde ganske rigtig faaet sit Anfald.
Hun løftede sirligt op i Skørterne og begyndte at
synge en lille munter Melodi og dansede dertil. Hendes
Øjne skinnede i Skæret fra Maanen; hun var
lutter Smil og Glæde; Livet syntes hende frydefuldt;</p>

<p><a class="pagenum" name="Side_74" id="Side_74" title="[S. 74]"></a></p>

<div class="poem"><div class="stanza">
<span class="i0">Min lille Rosenblomme (sang hun), min søde Rosmarin,<br /></span>
<span class="i0">naar Vintren hun er omme, saa vil jeg være din ...<br /></span>
</div></div>

<p>Spat-Marie stod hjælpeløs og saa til. Snart maatte
hun le af Johannes sære Dans; og snart græd hun.
For hvad skulde hun gribe til med hende, nu de
var alene&nbsp;...</p>

<p>Da gjorde hun pludselig omkring og skrumplede
bort, saa hurtig hendes halvandet Ben kunde flytte
sig &mdash; &mdash;</p>

<p>Og Johanne fortsatte stille sin ensomme Dans i
den lyse Maanenat. Indtil hun omsider styrtede om
og blev liggende.</p>




<hr class="chapbreak" />

<p><a class="pagenum" name="Side_75" id="Side_75" title="[S. 75]"></a>
<a name="KAPITEL_16" id="KAPITEL_16"></a>
»Frøken Sofies Hus« laa nede i Elmekrattet ved
Foden af de store Fyrretræer, hvis nøgne rustrøde
Stammer og vildt strittende Kroner ragede højt op
over Parkens andre Træer. Og Evigheden sang deri.</p>

<p>Huset var sammentømret af gamle Bræddestumper
og helt overgrot af Slyngroser og vild Klematis.
Lejligheden bestod af en Forstue, der tillige benyttedes
som Køkken, og en Salon, fire Alen lang
og tre Alen bred. Og man kunde ikke staa oprejst
derinde.</p>

<p>&mdash; &mdash;</p>

<p>Sofie og hendes »uægte« Fætter, Herredsfuldmægtig
Isidor Seemann, laa paa Gulvhynderne under
Vinduerne og talte dybsindigt sammen; det »elskede«
Frøken Sofie. Paa Tærskelen ud til Forstuen sad
Tyrk. &mdash; Fuldmægtigen var en femogtrediveaarig,
bredskuldret Mand, lys af Lød og tilsyneladende
rolig og ligevægtig:</p>

<p>&mdash; Ja, ser Du, lille Kusine, sagde han &mdash; hos saadanne
gamle Slægter som vor, der har nydt Alverdens
Fryd og Sorg og Herlighed, bliver til sidst kun<a class="pagenum" name="Side_76" id="Side_76" title="[S. 76]"></a>
Sorgen tilbage; og den kan ingen Slægt leve paa,
og saa visner den og raadner og dør.</p>

<p>&mdash; Man plejer at dø, <em>før</em> man raadner! riposterede
hun.</p>

<p>&mdash; Nej, ikke Slægterne, lille Ven.</p>

<p>&mdash; Véd Du, hvad <em>jeg</em> tror, Fætter Isidor? ...
<em>Jeg</em> tror, at Du siger alt dette om Dig selv bare
for at være interessant ... saa sund og kraftig Du
ser ud!</p>

<p>&mdash; Jeg er en kalket Grav ... smilede han, idet
han samtidig godt indsaa, at der var noget perverst
i at ligge her og tale saadan til et Barn.</p>

<p>&mdash; Og alle de morsomme Billeder, Du tegner! vedblev
hun.</p>

<p>Han gjorde sin Stemme dyb og mørk:</p>

<p>&mdash; Ja, jeg burde ogsaa meget hellere altid tegne
Lig!</p>

<p>Hun lo:</p>

<p>&mdash; Ja, det skulde Du virkelig gøre!</p>

<p>&mdash; Jeg <em>har</em> prøvet det, nikkede han &mdash; men <em>de</em>
bliver ogsaa »morsomme«! han rejste sig op paa
Albuen &mdash; Se, nu for Eksempel det Billede, jeg tegnede
af Jer, da Du havde fortalt mig om din Fars
og Jomfru Helmers Køretur forleden. Jeg syntes
virkelig, at det var en meget trist Historie. Du
havde Taarer i Øjnene, da Du fortalte. Og jeg fik
den dybeste Medlidenhed med Jer allesammen ...
Men hvordan blev saa Billedet? Selv din Mor brast
i Latter, da hun saa det.</p>

<p><a class="pagenum" name="Side_77" id="Side_77" title="[S. 77]"></a>
&mdash; Jamen det <em>var</em> virkelig ogsaa morsomt, Fætter
Isidor! Alle de Ansigter rundt i Vinduer og Døre
... Og Far, der lignede en gammel Tændstik ..
Og Jomfru Helmer, som var lavet af Blodpølser
... Og Mor, der stod med to lange, triste Taarer,
der hængte hende helt ned paa Brystet! Jo, véd
Du hvad, det <em>var</em> morsomt! ... Og jeg vilde ønske,
at Du boede her paa Havslunde, for saa vilde det
blive meget lettere for os.</p>

<p>&mdash; Sig ikke det, Barnlille!</p>

<p>Hun saa forundret hen mod ham:</p>

<p>&mdash; Hvorfor ikke?</p>

<p>&mdash; Fordi jeg er saa utrolig sur til Hverdag ...
Jeg skal nemlig betro Dig, lille Sofie, at de, der
laver sørgmodige Billeder, de er glade i Omgang;
men de, der laver »morsomme«, de er rasende bedrøvelige
at have med at gøre ... thi kun saaledes
fuldkommengøres den guddommelige Retfærdighed!</p>

<p>Frøken Sofie sukkede dybt:</p>

<p>&mdash; Gud, hvor <em>mine</em> Billeder saa vilde blive
morsomme, sagde hun &mdash; hvis jeg kunde tegne.</p>

<p>&mdash; <em>Er</em> Du da saa grusommelig bedrøvet?</p>

<p>&mdash; <em>Forfærdelig!</em> smilede hun, og Taarerne steg
hende samtidig til Øjnene &mdash; Og i Morgen kommer
oven i Købet Jomfru Helmer tilbage ... Og vil
Du tænke Dig, at Far har skrevet til Forvalteren,
at Lars igen skal møde med Mors Vogn paa Stationen
og hente hende!</p>

<p><a class="pagenum" name="Side_78" id="Side_78" title="[S. 78]"></a>
&mdash; Ja&mdash;e, lille Sofie ... Men naar din Mor selv
tager det roligt, saa&nbsp;...</p>

<p>&mdash; Aa&mdash;r, der er ingen Indignation i Mor! Og
heller ikke i Søstrene! De <em>gider</em> ikke! Jeg er
den eneste her, der rigtig er noget ved! Jeg ligner
Farmor, siger Ingwersen; hun pryglede Farfar; Ingwersen
og Tjeneren maatte skille dem. <em>Det</em> var
en Kone!</p>

<p>&mdash; Jamen kan saa ikke <em>Du</em> tage og prygle Forvalteren
da ...?</p>

<p>&mdash; Nu gør Du Nar af mig, Fætter Isidor&nbsp;...</p>

<p>&mdash; Nej, nej, nej!</p>

<p>&mdash; Du tager mig <em>aldrig</em> alvorlig!</p>

<p>&mdash; Jo, jo, jo!</p>

<p>Sofie rejste sig ivrig:</p>

<p>&mdash; Jeg <em>har</em> forbudt Lars at køre derned med
<em>den</em> Vogn; men han gør det naturligvis alligevel!
... Bare her var et rigtig <em>Mandfolk</em> paa Gaarden,
der kunde sige Far ordentlig Besked. Far
han er fejg, ser Du; han er en rigtig Kryster!
Jeg har jo set, hvordan han lusker af, naar Mor
endelig en Gang bliver vred og siger ham Besked.
Hun kunde sagtens tøjle ham, hvis hun bare
vilde!</p>

<p>&mdash; Jamen kan saa ikke <em>Du</em>&nbsp;...</p>

<p>&mdash; Nej, jeg kan ikke. Jeg har jo prøvet det. Men
jeg kommer bare til at græde, fordi jeg er en <em>Tøs</em>,
og fordi jeg synes, at det hele her er saa forfærdelig
sørgeligt. Aa hvor kunde vi dog ha' det godt<a class="pagenum" name="Side_79" id="Side_79" title="[S. 79]"></a>
her paa Havslunde, men saa gaar den gamle, væmmelige
Fyr og ødelægger det hele for os!</p>

<p>Taarerne strømmede hende ned over Kinderne.
De ligefrem <em>sprang</em> hende ud af Øjnene, saa hastigt
og pludseligt kom de:</p>

<p>&mdash; Hvad ... er ... en Fallitgaard? spurgte hun
samtidig &mdash; Ja, nu <em>tuder</em> jeg naturligvis igen! forsøgte
hun saa at le &mdash; Men hvad er en Fallitgaard?</p>

<p>&mdash; En Fallitgaard, lille Sofie ...? Det er en
Gaard, hvor man om Morgenen haaber, om Middagen
frygter, og om Aftenen drikker sig fuld, begaar
Selvmord, eller bliver Kristen!</p>

<p>&mdash; Hæ, hæ! lo hun underlig forceret, medens Taarerne
stadig randt hende ned over Kinderne &mdash;
Blæse være med det hele!</p>

<p>Isidor, der ligeledes havde rejst sig, vilde lægge
en Arm om hende; men hun trak sig sky bort:</p>

<p>&mdash; Tag og <em>tegn</em> mig, Fætter! sagde hun &mdash; at vi
kan faa en Ende paa det Tuderi!</p>

<p>&mdash; Jamen, jeg skal jo tage Dig <em>alvorligt</em>,
siger Du&nbsp;...</p>

<p>&mdash; Nej, nej, nej ...! Tegn bare!</p>

<p>Han rakte Armen frem mod hende:</p>

<p>&mdash; Kys mig først&nbsp;...</p>

<p>&mdash; Men Isidor dog ...! sagde hun dybt bebrejdende
og rødmede helt op under Haaret.</p>

<p>&mdash; Undskyld ... bad han angergiven &mdash; Men Du
saa' saa allerkæreste ud.</p>

<p>&mdash; <em>Tegn!</em> kommanderede hun.</p>

<p><a class="pagenum" name="Side_80" id="Side_80" title="[S. 80]"></a>
&mdash; <em>Ja!</em></p>

<p>Og han tog sin Skitsebog frem og tegnede et Billede
af hende, hvor hun stod midt i Havslunde Borggaard
som en Fontæne med Vandet brusende ud
af Øjne, Næse, Mund og Øren, saa at hendes Kjole,
Strømper og Sko, hele Gaardspladsen, Træerne, Parken,
Haven &mdash; den ganske Ejendom drev af Væde&nbsp;...</p>

<p>Men midt i det hele Taarehav svømmede Nils
Uldahl rundt med et Badekar bundet i Halen.</p>

<p>Og i Karret sad Jomfru Helmer med en opslaaet
Paraply over sig.</p>




<hr class="chapbreak" />

<p><a class="pagenum" name="Side_81" id="Side_81" title="[S. 81]"></a>
<a name="KAPITEL_17" id="KAPITEL_17"></a>
Der var Diskussion i »Asylet« i Anledning af Isidor
Seemanns Besøg&nbsp;...</p>

<p>Det var ved Sengetid. De Gamle sad paa Stolene
hver foran sin Seng og klædte sig af. Henne
paa Kommoden foran Vinduerne brændte Lampen.</p>

<p>&mdash; <em>Nej!</em> sagde Jomfru Ingwersen afgjort &mdash; det
var Frøken <em>Natalie</em>, var 'et, Etatsraadens
<em>ældste</em> Datter, der blev gift med ham, Bangkiren
i Paris.</p>

<p>&mdash; Naa, nikkede Rottbøl medgørlig &mdash; ja, <em>De</em>
maa jo vide det, Ingwersen, for De er jo sæl Mor
til hende.</p>

<p>Ingwersen blev sprutrød helt ned paa sin gamle
Hals:</p>

<p>&mdash; Hva' <em>er 'et</em>, De si'er, Menneske!</p>

<p>&mdash; Ja, er De ikke Mor til Frøken Natalie?</p>

<p>&mdash; Sludder! De skulde hellere rent og bart holde
Deres Mund, skulde De, end komme med saaden
no'et <span class="sic" title="[sic]">Vrævl</span>!</p>

<p>Rottbøl, der havde en af sine slemme Dage,
nikkede:</p>

<p><a class="pagenum" name="Side_82" id="Side_82" title="[S. 82]"></a>
&mdash; Ja, det kan De sgu sagtens sige, som har Deres
Forstand! nikkede hun &mdash; Men det er ikke saaden
at sitte her og tie stille hele Tiden, naar I andre
snakker.</p>

<p>&mdash; Jo, naar man'te kan komme med andet end
Vrævl, saa tier man!</p>

<p>Ingwersen sad nu i rødstribet Uldklokke og bare
Arme og saa krigersk ud.</p>

<p>&mdash; Men det var dante Bangkiren, der var Far til
Isidor? kom det fra Lurvadt, der surrede et langt
Linnedbind omkring sit venstre Ben.</p>

<p>&mdash; <em>Nej</em>, sagde Ingwersen &mdash; det var 'et ikke, for
Natalie ha'de allerede Isidor, <em>førend</em> hun fik Bangkiren
... jeg har oplevet hele Verdenshistorien.</p>

<p>&mdash; Der <em>fik</em> jeg den! smilede Rottbøl henrykt. Det
var en Loppe, hun længe havde jaget rundt paa
sin Krop efter.</p>

<p>&mdash; Ja, for hun ha'de ham ved Tegnelærer Jakobæussen,
fortsatte Lurvadt.</p>

<p>&mdash; Ja, berigtigede Ingwersen &mdash; og hun fik ham,
mens hun var forlovet med Godsejer Brandt, ham,
der senere giftede Juliane Sehested fra Børglum.</p>

<p>&mdash; Jeg kan ikke hitte ud a' det med al det Familieskab!
sagde Rottbøl misfornøjet. Hun havde samtidig
med at hun anspændt lyttede til Samtalen,
bundet sit Natklæde om Hovedet. Knuden sad
hende foran i Panden som to smaa Horn.</p>

<p>Ingwersen lod sig ikke forstyrre af hendes Snak,
men fortsatte:</p>

<p><a class="pagenum" name="Side_83" id="Side_83" title="[S. 83]"></a>
&mdash; Og hun, Rositta, Isidors Kone, hun er en Datter
af Frøken <em>Bettina</em>, Etatsraadens <em>yngste</em>
Datter, der blev gift med ham, <em>Po</em>lakken, Greven
derovre fra Rusland.</p>

<p>&mdash; Der ser man Guds Finger! lød det fra Rottbøl.</p>

<p>Men Lurvadt spurgte:</p>

<p>&mdash; Jamen, Ingwersen, hvordan er saa Isidor kommen
til at hedde <em>Seemann</em> da, naar hans Far
hed <em>Jakobæussen</em> og var Tegnelærer?</p>

<p>&mdash; Fordi Etatsraaden skikkede Drengen væk fra
Egesborg og lod ham adomptere af Proprietær Seemann
ovre paa Fyn, der var gift med en langt ude
Kusine til Etatsraaden! forklarede Ingwersen og halede
Sove-Hoserne paa.</p>

<p>Rottbøl fik pludselig et lyst Øjeblik og spurgte
fuld af Liv:</p>

<p>&mdash; Var Frøken Natalie Isidors Mor?</p>

<p>&mdash; <em>Ja, saagu' i Himlen var hun saa!</em>
sagde Ingwersen fortærende.</p>

<p>&mdash; Saa begriber jeg det ikke igen ...! erklærede
Rottbøl.</p>

<p>&mdash; Men hvor har Isidor faaet fat paa Rositta?
spurgte Lurvadt.</p>

<p>&mdash; Drausenbeimir! sagde Ingwersen kort &mdash; Og
lad vos saa komme i Seng!</p>

<p>Men Rottbøl smilede paa én Gang lykkeligt ud i
Luften og gentog Ordet: Drausenbeimir ... med
et saligt Udtryk i sine smaa vanvittige Øjne. Hun
havde det med at forelske sig i underligt klingende<a class="pagenum" name="Side_84" id="Side_84" title="[S. 84]"></a>
Ord og gentage dem atter og atter, endevende dem
og jonglere med dem.</p>

<p>&mdash; Saa, mumlede Ingwersen arrigt &mdash; nu skal vi
høre paa <em>det</em> lige til Nytaar!</p>

<p>Men Lurvadt spurgte ufortrødent:</p>

<p>&mdash; Véd De no'et om, Ingwersen, at Rosittas Mor
brak Halsen?</p>

<p>&mdash; Javel gjorde hun saa.</p>

<p>&mdash; Hvor brak hun den?</p>

<p>&mdash; I no'et de kalder Schweiz.</p>

<p>&mdash; Hva' vilde hun dèr?</p>

<p>&mdash; Hun var rendt derned med <em>Po</em>lakkens Kammertjener.</p>

<p>&mdash; Drau&mdash;rausenbeimir ... lød det fra Rottbøl.</p>

<p>&mdash; Var 'et ham, der brak den paa hende? spurgte
Lurvadt.</p>

<p>&mdash; Nej, hun faldt ned af en Udsigt.</p>

<p>&mdash; Døde hun?</p>

<p>&mdash; Kan <em>De</em> kaske brække Halsen uden at dø?</p>

<p>&mdash; Hva' vilde hun ogsaa paa de Udsigter med
den Kammertjener?</p>

<p>&mdash; Hun vilde vel <em>elske</em> ham ... De vil jo allesammen
<em>elske</em> i vor Familie! ... Men sluk nu Lampen,
at vi kan komme til Ro.</p>

<p>Ingwersen rejste sig og krøb op i sin Seng. Hun
var i stumpet Særk, graa Modest, Natkappe og
lange, sorte Uldhoser.</p>

<p>Rottbøl laa allerede nede under sin Dyne: Man
saa ikke andet af hende end hendes spillende Øjne<a class="pagenum" name="Side_85" id="Side_85" title="[S. 85]"></a>
og Nattørklædets smaa Horn: &mdash; Drausenbeimir ...!
hviskede hun og skudrede sig velbehageligt til Rette
&mdash; Drau&mdash;rau&mdash;sausenbeimir!</p>

<p>&mdash; Lurvadt, blæs! kommanderede Ingwersen
vredt.</p>

<p>Og Lurvadt humpede paa sit omvundne Ben hen
til Kommoden og slukkede Lampen. Saa kravlede
ogsaa hun til Køjs:</p>

<p>&mdash; Men sig mig engang, Ingwersen, spurgte hun
lidt efter &mdash; hvorfor fik Nils her ikke Egesborg
efter Etatsraaden, da han døde?</p>

<p>&mdash; Fordi <em>Po</em>lakken og Bangkiren ikke vilde betro
ham deres Penge ... Og saa sover vi! Godnat! Og
sov vel begge to!</p>

<p>&mdash; Tak i lige Maade ... sagde Lurvadt.</p>

<p>Men Rottbøl hørte intet. Hun laa fordybet i glade
Minder og nynnede sin sædvanlige Aftensang, den,
hun havde nynnet for sine Børn, da de var smaa
og levende:</p>

<div class="poem"><div class="stanza">
<span class="i0">Stormen lad den kun fnyse,<br /></span>
<span class="i0">Bølgen lad den kun slaa;<br /></span>
<span class="i0">Drømmenes Land, de lyse,<br /></span>
<span class="i0">Kan de dog aldrig naa ...<br /></span>
</div></div>

<p>&mdash; Drausenbeimir ...! fniste hun saa lyksalig
lidt efter og sov ind.</p>




<hr class="chapbreak" />

<p><a class="pagenum" name="Side_86" id="Side_86" title="[S. 86]"></a>
<a name="KAPITEL_18" id="KAPITEL_18"></a>
Jomfru Helmer havde faaet forærende af Forvalter
Anders Jensen-Homo en Stol, en Mahognitræs
»Flugtstol« betrukket med græsgrønt Plyds og
med en broderet Rosenguirlande ned ad Midten.</p>

<p>Men hver Gang Forvalteren senere følte sig brøstholden
af Damen, bemægtigede han sig Gaven og
skjulte den paa de utroligste Steder, indtil den en
skønne Dag, naar Parret atter var blevet forligt,
paa ny dukkede op i hendes Værelse.</p>

<p>Denne Manøvre gentog sig Gang paa Gang til
Gaardens udelte Fornøjelse. Og ogsaa nu, da Jomfruen
vendte tilbage fra sin Københavnstur, saa hun,
da hun traadte ind i sin Stue, at Stolen var væk.
Hun havde jo nok tænkt sig Muligheden deraf;
men havde dog lige til det sidste haabet, at Forvalteren
omsider var kommen til Fornuft.</p>

<p>&mdash; Hum! sagde hun &mdash; har Mennesket nu alligevel
været herinde!</p>

<p>Hendes Fortrolige, Sørine Folkekokkepige, der
kom med Kufferten ude fra Vognen, kunde ikke tilbageholde
et ondskabsfuldt Grin:</p>

<p><a class="pagenum" name="Side_87" id="Side_87" title="[S. 87]"></a>
&mdash; Hæ, ja! han hentede Smeden og lod Døren
dirke op.</p>

<p>&mdash; Det <em>Fæ</em>! sagde Jomfruen &mdash; Mon han aldrig
vil faa sin Forstand! ... Er der ellers sket noget?</p>

<p>&mdash; Næi.</p>

<p>&mdash; Fruen har ikke været hernede og snuse?</p>

<p>&mdash; Næi.</p>

<p>&mdash; Og Tøserne?</p>

<p>&mdash; Næi&nbsp;...</p>

<p>Sørine var begyndt at gaa rundt om sit Herskab
og se beundrende op og ned ad hende, og nu slap
det ud:</p>

<p>&mdash; Hvor er Jomfruen dog skjøn i det Tøj!</p>

<p>&mdash; Ja ... Og nu skal man til at sjove igen.</p>

<p>Sørine snusede Luften til sig:</p>

<p>&mdash; Og som Jomfruen dog lugter!</p>

<p>&mdash; Ja ... Men gaa nu ud til dit Arbejde; jeg
kommer, naar jeg har skiftet.</p>

<p>Sørine gik. Klokken var seks. Det var snart Nadvertid&nbsp;...</p>

<p>Jomfru Helmer gav sig til at afføre sig Rejsestadsen.
Hun tog langsomt ligesom modstræbende
Stykke for Stykke af sin Krop, indtil hun stod fuldstændig
nøgen &mdash; stor, pragtfuld og blændende hvid.
Hun snusede ud i Luften ligesom Sørine før:</p>

<p>&mdash; Al den Parfume, han altid gik og hældte over
hende ... Og nu skulde man til at gaa rundt her
og stinke af sur Valle og Tørverøg!</p>

<p>Hun lagde Sagerne omhyggelig sammen og gemte<a class="pagenum" name="Side_88" id="Side_88" title="[S. 88]"></a>
dem hen. Saa tog hun en grov Hørlærreds Særk
frem og de andre Dagligklæder ... Saa bankede
det med ét haardt paa Døren.</p>

<p>&mdash; Her kommer ingen ind! sagde hun; men forskrækket
blev hun ikke.</p>

<p>Døren aabnedes, og Forvalteren viste sig, høj,
bredskuldret og sortskægget.</p>

<p>&mdash; Hva' vil <em>Du</em>? Vent udenfor til jeg har faaet
nogle Klæder paa!</p>

<p>Men han traadte helt ind, og Nøglen vred han
om i Laasen efter sig.</p>

<p>&mdash; Hæ! lo hun haanlig og gav sig rolig til at
trække Særken paa.</p>

<p>Der blev en Pause. De saa paa hinanden som to
Kattedyr; om det saa var Tænderne, saa saas de &mdash;
og Forvalterens store, røde Næver krummede sig.</p>

<p>Saa gik han tæt hen til hende. Hun stod nu i
Strømpefødder og Underskørt.</p>

<p>&mdash; Vil Du <em>slaa</em>? spurgte hun og huggede til hans
Arm, der havde løftet sig.</p>

<p>Han lod Armen synke:</p>

<p>&mdash; Næi&nbsp;...</p>

<p>&mdash; Hva' vil Du da? Jeg troede, vi ha'de alting
paa det rene? Hva' skal de Fjollerier til med den
Stol? Du gaar og gør vos begge to til Grin for hele
Egnen. Jeg er jo ikke din Kærrest længere; det blev
vi jo enige om, straks jeg begyndte med den anden;
saa det kan jo være <em>Dig</em> ligemeget, <em>hva'</em> jeg foretager
mig, ikke? Det er jo Aftalen, ikke?</p>

<p><a class="pagenum" name="Side_89" id="Side_89" title="[S. 89]"></a>
&mdash; Men at Du saadan rejste væk med ham lige
for Næsen af mig uden at sige noget.</p>

<p>&mdash; Hva' rager det <em>Dig</em>, hva' jeg gør? Har jeg ikke
Lov til at gøre, hva' jeg vil? Ha'de jeg sagt noget,
ha'de Du bare skabt Dig taavelig.</p>

<p>Han stod myg og fortrykt foran hende:</p>

<p>&mdash; Og at han saadan sendte mig af By den Dag,
sagde han &mdash; Hele Gaarden grinede, da jeg kom
hjem.</p>

<p>Hun lo højt ved Tanken:</p>

<p>&mdash; Saa kunde Du jo ha' grinet med! Naar vi ikke
er Kærrester længer.</p>

<p>&mdash; Det er der ingen, der tror&nbsp;....</p>

<p>&mdash; Det er saa sgu <em>din</em> Fejl da! Ta' Dig en Bislaaferske
saalænge og stop Munden paa dem.</p>

<p>&mdash; Det mener Du ikke, Mathilde&nbsp;...</p>

<p>Hun lo og kastede sig pludselig tungt ind til
ham:</p>

<p>&mdash; Nej, naturligvis mener jeg det ikke, sagde hun
og strøg en Haand ned over hans Krop &mdash; Men
hvorfor kan Du saa ikke opføre Dig fornuftig?
Herregud, den Splejs til Godsejer, lo hun raat &mdash;
han kan sgu ingen Skade gøre! Og det er jo altid
<em>Dig</em>, jeg <em>tænker</em> paa ... Og nu han er borte,
saa kan Du jo komme, saa tit Du vil, véd Du.</p>

<p>Han knugede hende ind til sig, saa at han næsten
løftede hende fra Gulvet.</p>

<p>Men hun gjorde sig fri:</p>

<p><a class="pagenum" name="Side_90" id="Side_90" title="[S. 90]"></a>
&mdash; Gaa saa! sagde hun &mdash; Og kom igen i Aften&nbsp;...</p>

<p>Han gik lydig hen mod Døren. Men saa greb hun
ham ved Armen:</p>

<p>&mdash; Se her, Anders ...! hun tog to Hundredekronesedler
frem af sin Portemonnæ &mdash; se her, hvad
jeg har kapret denne Gang! Sæt dem ind i Banken
til de andre.</p>

<p>Hun trak en Kommodeskuffe ud og tog en Bankbog
frem.</p>

<p>Forvalteren havde hurtig snappet Pengesedlerne.
Der kom et underlig glubsk Udtryk i hans Ansigt:</p>

<p>&mdash; Nu er det lige fire Tusind og fem hundrede!
sagde han.</p>

<p>&mdash; Ja; og naar han nu kommer hjem til Julen,
saa siger jeg op til Majdag; det plejer at hjælpe.</p>

<p>Han blev igen urolig:</p>

<p>&mdash; Skal vi ikke nøjes med dem, vi har, Mathilde
...?</p>

<p>&mdash; Snak! Vi skal da op til de fem Tusind idetmindste.</p>

<p>Han svarede ikke, men stod og arbejdede nervøst
med Laasen, som han ikke kunde faa op.</p>

<p>&mdash; Du har nok glemt, at den er drejet om, drillede
hun &mdash; Vilde Du myrde mig?</p>

<p>Han mumlede noget uforstaaeligt og gik.</p>

<p>&mdash; Stolen! raabte hun efter ham &mdash; Husk, at ta'
Stolen med!</p>

<p>&mdash; Ja ... lød det udenfor<span class="corr" title="tilføjet: .">.</span></p>

<p><a class="pagenum" name="Side_91" id="Side_91" title="[S. 91]"></a>
&mdash; Hvor har Du den? ... Naa!</p>

<p>&mdash; Oppe paa Høstænget&nbsp;...</p>

<p>Hun lo, saa det sang i Ruderne:</p>

<p>&mdash; <em>At</em> Du dog ikke kan bevare din Forstand,
Anders!</p>




<hr class="chapbreak" />

<p><a class="pagenum" name="Side_92" id="Side_92" title="[S. 92]"></a>
<a name="KAPITEL_19" id="KAPITEL_19"></a>
Fru <em>Karen</em> Uldahl, gift med Nils Uldahls yngre
Broder, Frantz, var det eneste Medlem af Slægten,
hvis Hjerte stedse forblev lukket for Fru Line&nbsp;...</p>

<p>Fru Karen var en lang, bleg, glathaaret Skabning,
ret køn af Ansigt, men haard og kold af Karakter.
&mdash; Og hendes Ægteskab med Frantz skulde
ingenlunde blidne hende.</p>

<p>Ingwersen fortalte, at den gamle Etatsraad først
havde bestemt hende som Dyretæmmerske for sin
ældste Søn. Men da Nils fornam sin Faders Hensigt,
erklærede han kort og godt, at han havde aldrig
sat Pris paa at pille Andeskrog.</p>

<p>Saa transporteredes Pigen over paa Frantz, der i
det hele var af et frommere og mere medgørligt
Sindelag, og som desuden netop paa den Tid var
vendt tilbage, mat og udarbejdet, fra en af sine berømmelige
Ekskursioner og derfor var ganske modstandsudygtig.</p>

<p>&mdash; Gifter Du Dig med Karen Heinemann, skal
jeg endnu engang tilgive Dig, sagde Etatsraaden<a class="pagenum" name="Side_93" id="Side_93" title="[S. 93]"></a>
til ham &mdash; Gifter Du Dig ikke med hende, maa Du
Fandenfløjtemig sejle din egen Sø!</p>

<p>Og Frantz, der sad stor og fed og udslukt paa
en Stol inde paa Kontoret paa Egesborg, nikkede
sløvt til alt, hvad den Gamle sagde; og skrev derpaa
efter Diktat et saapas glødende Frierbrev til
Damen.</p>

<p>Og en Maaned efter var de Ægtefolk og erholdt
i Brudegave Skøde paa Gaarden Kragholm.</p>

<p>&mdash; Nu maa <em>Du</em> tage Dig af Frantz! sagde Etatsraaden
til Bruden &mdash; Jeg har saagu nok at skaffe
med de andre!</p>

<p>Og Fru Karen viste sig i det lange Løb delvis
denne sin Mission voksen.</p>

<p>&mdash; &mdash;</p>

<p>Med Frantz Uldahls sære og berømmelige Excesser
forholdt det sig saaledes:</p>

<p>Han kunde i Aarevis te sig som det fredsommeligste
og haandterligste Væsen, der glad og omgængelig
røgtede sin Landmandsgerning. Men saa en
skønne Dag fôr <span class="sic" title="[sic]">Dævelen</span> i ham, og han forlod Gaard
og Hjem og turede Landet rundt med alskens Pak
og Skrabsammen af begge Køn og kom saa først
en Maaned eller to senere skulkende tilbage næsten
uden Klæder paa Kroppen og i en aandelig og legemlig
Tilstand, der for lange Tider gjorde ham
udygtig til enhver menneskelig Beskæftigelse. &mdash;
Man fandt ham gerne en Morgen siddende stivfrossen
paa en Grøftekant i Nærheden af Gaarden,<a class="pagenum" name="Side_94" id="Side_94" title="[S. 94]"></a>
eller liggende halvdød nede mellem Halmstakkene.
Og han blev da bragt op i sin Seng og vadsket og
renset og pudset og plejet, indtil han efter mange
Ugers Forløb atter var saa vidt restitueret, at han
kunde vise sig udendørs. &mdash; I Mellemtiden flød der
ind til Egesborg en Strøm af ubetalte Regninger fra
alle Landets Kroer og Kipper. Etatsraaden betalte
dem de første Par Gange pligtskyldigst; men da
der engang efter en saadan Tourné endogsaa indløb
Fordringer fra saa fjerntliggende Egne som
Holsten, Lauenborg og Ditmarsken, brast den gamle
Herres Taalmodighed, og han svor sin Yndlingsed
og sagde: <em>Vil</em> han ud, saa skal han, Hans sorte Majestæt
fløjtemig ogsaa <em>komme</em> ud! Hvorpaa han
sendte Sønnen med en Fragtdamper til Tasmanien
eller van Diemensland.</p>

<p>Men syv Maaneder efter returnerede Frantz atter
til Fædrenegaarden fuld af Hjemvé og nøgen til
Bæltestedet.</p>

<p>Dette Trip kostede Etatsraaden runde 8000 Kroner,
og han spekulerede fra nu af kun paa at vælte
Ansvaret fra sig og faa Sønnen energisk gift.</p>

<p>Hvilket altsaa omsider lykkedes.</p>

<p>&mdash; &mdash; &mdash;</p>

<p>Fru Frantz Uldahls Had til Fru Line skrev sig
først og fornemmeligst fra, at det var lykkedes <em>hende</em>
at fængsle og binde Nils saaledes til sig, at han
gjorde hende til sin Hustru og derved, hvad alle
den Gang formodede, til Herskerinde paa Familiegodset,<a class="pagenum" name="Side_95" id="Side_95" title="[S. 95]"></a>
medens Karen selv maatte nøjes med at
residere paa en Anneksgaard.</p>

<p>Og dertil kom end yderligere, at næppe var Fru
Line bleven præsenteret for Svigerforældrene, før
hun ganske vandt dem for sig og fortrængte den
anden fra den Plads, hun hidtil ubestridt havde indtaget
som fortrolig Raadgiver og Formidler de to
Gamle imellem.</p>

<p>Etatsraaden og hans Kone havde nemlig i umindelige
Tider leven i en Art væbnet Nevtralitet fremkaldt
af hans Kvindekærhed og hendes Kreoler-Jalousi.
(Hun var født i spansk Amerika.)</p>

<p>De boede i hele den sidste Halvdel af deres Ægteskab
i hver sin Etage af Hovedbygningen paa Egesborg,
ligesom Nils og Line nu paa Havslundegaard.
Og Rigsarkiveuse Ingwersen beretter, at naar de tilfældigvis
mødtes paa Trapper og Gange, kunde de
ligefrem række Tunge og fare løs paa hinanden, saa
at hun og Tjeneren maatte ile til og skille dem ad
og transportere dem ind bag hver sin Dør&nbsp;...</p>

<p>I Stedet for nu at virke som Forligsstifter havde
Fru Karen, saasnart hun fik fast Fod paa Egesborg,
tvært imod set sin Fordel i at ophidse disse to iltre
gamle Mennesker mod hinanden. Indsmigrende og
kattevenlig, som hun kunde være, forstod hun at
gaa dem under Øjne; dadlede <em>ham</em>, naar hun talte
med <em>hende</em>, og omvendt. Og hun fik det til sidst
bragt derhen, at de ikke engang kunde taale at høre
hinanden nævne. Og samtidig lod hun sig af dem<a class="pagenum" name="Side_96" id="Side_96" title="[S. 96]"></a>
begge paanøde Foræringer og Stikpenge for sin opofrende
og uegennyttige Handlemaade.</p>

<p>Men saa kom Fru Line og ødelagde aldeles disse
indbringende Transaktioner for hende.</p>

<p><em>Hun</em> anvendte nemlig i sin naive Retlinethed en
ganske modsat Fremgangsmaade over for Svigerforældrene,
idet hun mildt og sagtmodigt gjorde alt
for at bringe en Forsoning til Veje imellem dem.</p>

<p>Og det lykkedes virkelig ogsaa til Dels, idet de
Gamle ganske vist stadig blev boende hver for sig,
men dog i deres sidste Leveaar kunde passere hinanden
uden at hvæse hørligt og kunde indtage Maaltider
sammen uden at slynge hinanden Æggeskaller
og Sildeben i Hovedet&nbsp;...</p>

<p>Men ét Overtag havde Fru Karen over Fru Line:
Hun forblev barnløs og kunde saaledes bedre disponere
over sin Tid og være borte fra Hjemmet. Og
da den gamle Etatsraad blev syg og skulde dø,
kunde hun derfor helt ofre sig for ham, som det
hedder. Hun tog øjeblikkelig til Egesborg og blev
hos ham og plejede ham saa omhyggeligt, at da han
omsider var vandret heden, kunde hun fremlægge
et Papir med hans Underskrift paa, at han havde
godskrevet hende og Frantz de 75,000 Kroner, han
havde haft indestaaende paa anden Prioritet i deres
Ejendom&nbsp;...</p>

<p>Etatsraadinden overlevede kun sin Mand et halvt
Aar. Ogsaa hendes sidste Timer blev blidnede af
Fru Karens travle Hænder. Og i Følge Ingwersen<a class="pagenum" name="Side_97" id="Side_97" title="[S. 97]"></a>
var den gamle Dame næppe bleven kold imellem
sine Lagener, førend den omhyggelige Svigerdatter
gav sig til at ordne hendes Skuffer og Gemmer med
stor Omhu og rigt Udbytte&nbsp;...</p>

<p>Ved Etatsraadindens Begravelse mødte de to udenlandske
Svogere frem paa egne og Børns Vegne. Og
allerede en Time efter Jordpaakastelsen stod Luften
i Brand omkring Sørgeskaren. Nils vilde som den
ældste Søn sætte sig i Besiddelse af <a class="corr" name="rett_4" id="rett_4" title="var: Stamgaaarden">Stamgaarden</a>.
Ikke før Du har udbetalt os vor Arvelod! sagde de
andre. Vil I ruinere mig? skreg Nils. Og Bankieren
talte fransk, Greven talte polsk, Nils og Fru Karen
talte dansk, og der var ikke Enighed at opnaa.
Frantz og Fru Line gik deres Vej ud af hver sin
Dør og ned i Haven, hvor de mødtes og talte meget
fredelig sammen.</p>

<p>Enden paa det hele Arvepostyr blev, at Egesborg
blev solgt, og de fire Arvinger drog hver til sit med
godt en halv Million Kroner i Lommen.</p>

<p>Hvorefter Nils solgte Thorsminde og købte Havslundegaard,
der var nogle hundrede Tønder Land
større. Gaarden var en saakaldet »Fallitgaard«. De
to sidste Ejere havde begaaet Selvmord af Mangel
paa Subsistensmidler.</p>

<p>Men Nils havde jo Penge nok og lod sætte et
Taarn paa Hovedfløjen &mdash; saa havde han noget at
springe ned fra, sagde Omegnen.</p>

<p>Og herind paa Havslunde drog altsaa Nils Uldahl
med sin Kone og sine Børn; medens han samtidig<a class="pagenum" name="Side_98" id="Side_98" title="[S. 98]"></a>
nedlagde det kraftigste Forbud mod, at hans
Omgivelser nogen Sinde nævnede Ordet Egesborg
&mdash; saameget mere som Gaarden var bleven købt af
en hovedrig Bonde og Studepranger ved Navn
Søren Knudsen.</p>

<p>&mdash; &mdash;</p>

<p>Det skar Fru Karen i hendes sensible Hjerte at
se, hvor udmærket Nils og Line stadig kom ud af
det med hinanden; thi selv levede hun Aar efter Aar
i en pinlig Usikkerhed med sin Frantz. Han var
aldrig til at lide paa. Bedst som han tyk og godmodig
begyndte at indgyde Tillid, stak han af. Han
havde i sit Ægteskab allerede foretaget en seks syv
Lyn-Tournéer, og det ikke blot rundt i sit Fædreland,
men ogsaa i Broderrigerne Norge og Sverig.
Og hver Gang var han vendt miserabel tilbage,
skamfuld, slunken, sløv og pengeløs. Han lignede,
naar han returnerede fra disse Lystrejser, en stor,
gammel, bedrøvet Abe, som tilskyndet af sine Urlængsler,
var brudt ud af sit Bur, men uvant med
Brugen af Friheden, atter var vendt tilbage til Fængselet,
Lænkerne &mdash; og Føden.</p>

<p>Men klog, som hun var, tog Fru Karen disse smaa
Uregelmæssigheder paa den eneste rette Maade. Hun
skændte ikke og larmede ikke op, men klædte sig
i Halvsorg, anlagde en blid og lidende Maske og
erklærede, at hendes Livs fornemste Opgave skulde
være at lette den tunge Prøvelse, der var lagt paa
hendes elskede Mands Skuldre. &mdash; Og lidt efter lidt<a class="pagenum" name="Side_99" id="Side_99" title="[S. 99]"></a>
lykkedes det hende virkelig ogsaa at lette den saaledes,
at hun mildt og kærligt satte ham fra Styret
baade af Gaard og Formue og paa sparsomme
Lommepenge.</p>

<p>&mdash; &mdash;</p>

<p>Saa indtraf Bruddet mellem Nils og Line.</p>

<p>Med Jubel i Hjertet anlagde Fru Karen nu Helsorg
og bevidnede med duggede Øjne, at <em>denne</em>
Ulykke var hende langt smerteligere at bære end
hendes egen, thi hun havde altid elsket sin Svoger
og Svigerinde og set op til dem paa Grund af deres
mønsterværdige Samliv; det havde været hende som
en Stjerne i Livets Ørken.</p>

<p>Og hun lod spænde for og kørte de fire Mil til
Havslundegaard for at trøste.</p>

<p>Men hun vendte fnysende tilbage. Fru Line havde
ikke vist sig.</p>

<p>&mdash; Herskabet er sygt ... havde Jørgen Tjener
sagt.</p>

<p>Og denne Sygdom havde end yderligere befæstet
<span class="sic" title="[sic]">Venskabet</span> mellem Svigerinderne&nbsp;...</p>




<hr class="chapbreak" />

<p><a class="pagenum" name="Side_100" id="Side_100" title="[S. 100]"></a></p>

<p class="date"><a name="KAPITEL_20" id="KAPITEL_20"></a>12/11.</p>

<p>Uf, jeg er saa <em>arrig</em> i Dag, kære Isidor, at
jeg baade har Hovedpine og Kvalme. Og véd Du
hvorfor? Fordi Fader igen har sendt Moder et
Brev, hvori han baade kalder hende »Højtærede
Fru Line Uldahl« og siger »De« til hende og »vil
Fruen være af den Godhed!« Han er en rigtig
gammel <em>Abekat</em>, er han; og jeg tror aldeles
ikke, at Du har Ret i, hvad Du paastod i Torsdags,
da vi havde vor yndige Samtale inde i Kabinettet,
at han er <em>et ulykkeligt Menneske</em><span class="corr" title="var: ,">.</span> Han er
<em>ond</em>, er han, og <em>vigtig</em> og <em>skabagtig</em>,
og var <em>jeg</em> i Moders Sted, saa sendte jeg ham hans
Breve <em>uaabnede</em> tilbage! Men vil Du <em>tænke</em> Dig,
hun <em>smiler</em> bare af dem og siger »Aa, Herregud,
kan <em>det</em> more ham!« Og Søstrene ler med; men
jeg er altid lige ved at lave <em>Fontæne</em>, som Du
kalder det, af bare Arrigskab, for jeg synes, at det<a class="pagenum" name="Side_101" id="Side_101" title="[S. 101]"></a>
ligefrem er <em>uværdigt</em> for en Kvinde at lade
sig behandle saaledes. Véd Du, hvad jeg havde den
største Lyst til, Fætter Isidor? Jeg havde den
største Lyst til at rejse til København og gaa op i
Folketinget og holde en lang Tale om Fader; men
maaske er de allesammen saadan nogle Lumskeriker
deroppe, og saa nyttede det jo ikke. Du har jo nok
set i Bladene, hvor han bliver rost og hævet til
Skyerne derinde? Og ved Gud i Himmelen vil Du
tro mig, at Moder gaar hver Gang rundt her og
er stolt af det, ved <em>Gud</em>! Det <em>er</em> nu sandt, at
der er noget <em>lavt</em> og <em>hundeagtigt</em> ved os
Kvinder; bare fordi det nu er hendes <em>Mand</em>, saa
synes hun straks, at det er storartet, skønt hun godt
véd, at han ikke mener et Ord af det, som han staar
og brækker af sig om Bønderne; han ligefrem <em>hader</em>
dem, det har jeg jo hørt saa tit. Du har jo
selv hørt, naar han bralrer op herhjemme til Middagsselskaberne;
<em>jeg</em> er lige ved at brække mig! Men
jeg er jo ogsaa bare en fejg Kvinde; i Stedet for at
rejse mig og fortælle alle Gæsterne, hvor ussel og
nedrig han er; og vil Du tro mig, at <em>Moder</em> vilde
blive <em>mest</em> vred, hvis jeg gjorde det, saadan er vi
usselige svage Kvinder, og jeg kan godt forstaa, at
<em>Du</em> og andre <em>rigtige</em> Mænd mange Gange maa
foragte os <em>dybt</em>. Aa, hvor vilde jeg dog ønske,
at jeg var saadan en Kvinde som Charlotte Corday
eller Jomfruen fra Orleans, for saa skulde
jeg vise Jer noget andet! Og vil Du tro mig, Fætter<a class="pagenum" name="Side_102" id="Side_102" title="[S. 102]"></a>
Isidor, naar jeg siger Dig, at jeg <em>er</em> saadan en
<em>indvendig</em>, men naar jeg saa skal <em>handle</em>,
saa bliver jeg bare kold over hele Kroppen og
sveder og <em>kan</em> ikke; men jeg har mange, mange
Gange <em>drømt</em>, at jeg <em>var</em> saadan en stolt Kvinde,
ikke naar jeg sover, forstaar Du, men naar jeg
gaar Tur med Tyrk, eller sidder nede i mit Hus,
eller ligger ude i Skoven! Og saa siger jeg Fader
ordentlig Besked, og han fortryder hele sin
slette Opførsel og jager Jomfru Helmer og alle
de andre grimme Fruentimmer bort og fortryder det
hele og bliver gode Venner med Moder igen; og vi
kommer allesammen til at holde saameget af ham,
saa at det bliver en stor Lykke for os at leve her
paa Havslundegaard, den dejligste Gaard i Verden!
Aa, lille, gode, søde, rare Fætter Isidor, bare man
kunde drømme <em>altid</em>, for man bliver saa forfærdelig
bedrøvet, naar man vaagner og kommer til at huske
paa, hvordan det er i Virkeligheden! Jeg vilde næsten
ønske, at jeg var ligesom stakkels Jomfru Rottbøl!
Men nu vil jeg slutte for i Dag, og tilgiv, at
jeg har talt saameget om mig selv.</p>

<p class="sig">
Din til Døden<br />
<span class="r2">S.</span>
</p>

<p>Vil Du tænke Dig, at der i Gaar kom den yndigste
lille, islandske Hest sendende fra Fader! Den er saa
lodden paa Benene, at det ser ud, som om den
havde Bukser paa. Den er <em>forfærdelig</em> sød!
Pigebørnene er henrykte og har allerede kaldt den<a class="pagenum" name="Side_103" id="Side_103" title="[S. 103]"></a>
»Mikkel«. Men <em>jeg</em> rører den ikke, naturligvis,
<em>jeg tager ikke imod Bestikkelser</em>! For
véd Du, hvorfor han sender den? Naturligvis bare
fordi han nu snart kommer hjem til Jul. Jeg <em>kender</em>
ham!</p>




<hr class="chapbreak" />

<p><a class="pagenum" name="Side_104" id="Side_104" title="[S. 104]"></a>
<a name="KAPITEL_21" id="KAPITEL_21"></a>
Isidor Seemann var altsaa (conf. »Asylernes« Aftensamtale)
en Søn af Natalia Uldahl og Tegne- og
Gymnastik-Lærer Hans Jakobæussen ved Latinskolen
i Nabobyen. Forbindelsen knyttedes ved et Borgerforeningsbal.
Men da Resultatet blev synligt, gik
den gamle Etatsraad ind paa Skolen og gennempryglede
for Elevernes Aasyn Hr. Jakobæussen med
sin Stok. Og Skandalen endte med, at den flinke
Gymnastiker maatte pakke sine Kufferter og forsvinde,
medens Etatsraaden ifaldt en Bøde.</p>

<p>Da denne var betalt, gik samme energiske Olding
til Frøkenens daværende officielle Forlovede, Godsejer
Ole Brandt til Svendstrup, og formaaede ham
<span lang="fr">quand <a class="corr" name="rett_5" id="rett_5" title="var: mêne">même</a></span> til, under Løfte om øjeblikkelig Skilsmisse,
at lade sig vie til Pigen. Hvorpaa Ole og
Natalia ægtede hinanden i Havslundegaards Spisestue
og umiddelbart derefter separeredes paa Kontoret.</p>

<p>Fire Maaneder derpaa bragte Fru Brandt en ung
Jakobæus til Verden. Og efter at Etatsraaden havde
foræret Drengen til en barnløs Halvkusine af sig,<a class="pagenum" name="Side_105" id="Side_105" title="[S. 105]"></a>
der var gift med en Proprietær Seemann til Maglegaard
ved Faaborg, rejste han selv med Frue og
Døtre paa en to Maaneders Rekreationstur til Rivieraen&nbsp;...</p>

<p>Her paa denne eventyrlige Kyst blev Frøken Natalia
gift med en jødisk Bankier fra Paris. Og Frøken
Bettina hjemførtes sammesteds fra af en polsk
Greve.</p>

<p>Efter hvilke Succéser Etatsraadens lettede vendte
hjem.</p>

<p>Natalie døde et Par Aar senere Straadøden i sit
Palæ paa <span lang="fr">Champs Elysées</span> efterladende sig en ægtefødt
Søn, medens Bettina efter at have bragt Datteren,
Rositta, til Verden, faldt, som Ingwersen alt
har fortalt, ned af en Udsigt i Schweiz, hvor hun
var paa Lystrejse med sin Mands Kammertjener,
og brækkede Halsen.</p>

<p>Og nu havde Etatsraaden altsaa kun sine to Sønner
tilbage.</p>

<p>Hvilket maaske ogsaa kunde være tilstrækkeligt&nbsp;...</p>

<p>&mdash; &mdash;</p>

<p>Den lille Isidor var under alle disse Begivenheder
bleven adopteret af Seemann og voksede op paa
den stille og fredelige fynske Gaard.</p>

<p>Da han blev Student og skulde læse videre i
Hovedstaden, solgte Plejeforældrene Gaarden og
fulgte med ham; saa uundværlig var han bleven dem.</p>

<p>Og da han senere havde taget sin juridiske Embedseksamen
og fik Ansættelse som Fuldmægtig paa<a class="pagenum" name="Side_106" id="Side_106" title="[S. 106]"></a>
<span class="sic" title="[sic]">Havslunde- og Søby- Herreders</span> Kontor, drog de ogsaa
med ham her over&nbsp;...</p>

<p>Men saa skete det, at Isidor engang ved et Besøg
paa Havslundegaard traf sin polske Kusine, Rositta.
De to Slægtninge fandt straks stort Behag i hinanden;
særlig fordi de kunde sidde Timer igennem og
holde Mund sammen og alligevel føle dyb Glæde ved
hinandens Selskab. De besluttede derfor efter et Par
tavse Møder ikke mere at skilles, giftede sig og byggede
et Hus efter deres Hoveder, saaledes nemlig,
at de fik hver sin Lejlighed med kun fælles Spisestue.
&mdash; Og nu havde de været gift i ni Aar med et
Udbytte af to Sønner paa henholdsvis otte og seks
Aar&nbsp;...</p>

<p>Til at begynde med var gamle Fru Seemann meget
ilde til Mode ved Sønnens Forlovelse og Giftermaal.
Hun mente, at han vilde glemme sine Forældre,
og at hans Kone ikke var ham værdig; i
hvilken Anledning hun fældede mange Sorgens
Taarer<span class="corr" title="var: ,">.</span></p>

<p>Men da hun lidt efter lidt lærte Fru Rositta at
kende nøjere og opdagede, hvilken elskelig og fornuftig
lille Kvinde hun var, frydede hun sig i sit
Hjerte og indesluttede taknemmelig Svigerdatteren
i sine aftenlige Bønner: Tak, kære Vorherre, sagde
hun, at Du nu har givet os to barnløse gamle Mennesker
<em>to</em> Børn; og undskyld, at jeg er gaaet i Rette
med Dig! ... Og da hun saa senere paa samme<a class="pagenum" name="Side_107" id="Side_107" title="[S. 107]"></a>
nemme Façon endogsaa blev Bedstemoder, græd
hun bitterlig af Glæde.</p>

<p>&mdash; Ja, Du har nu altid haft let til Vandet, Mor!
sagde gamle Seemann &mdash; Men det er nu <em>din</em> Fornøjelse.</p>

<p>Og Fruen lo og greb ham om begge Skuldre og
rystede eftertrykkeligt til:</p>

<p>&mdash; Du er en rigtig Træpind, Far!</p>

<p>&mdash; Hvad siger Du, Mor?</p>

<p>Hr. Seemann nød foruden sit ligelige Gemyt ogsaa
Lykken af med Aarene at være bleven betydelig
tunghør.</p>

<p>&mdash; <em>Jeg siger, at Du er en rigtig Træpind!</em></p>

<p>&mdash; Naa, siger Du det ... Ja, det er der jo <em>nogen</em>,
der skal være&nbsp;...</p>

<p>De Gamle havde stadig Sønnens Ungkarleværelse
staaende i urørt Stand. Om Vinteren endogsaa opvarmet.
Og hver Dag, naar »Fuldmægtigen« gik fra
sit Kontor, besøgte han dem. Han og Fruen sad da
gerne i en Hjørnesofa inde i »Værelset« og »talte
gammelt«. Fader Seemann derimod deltog sjælden i
Samtalerne. Han opholdt sig i Dagligstuen ved Siden
af med sine Aviser.</p>

<p>Men hvert Øjeblik maatte Fruen op af Sofaen og
ind til ham og spørge, naar der var noget fra Fortiden,
de to andre ikke kunde hitte Rede i. Hun
skreg da ind i hans »gode« Øre:</p>

<p>&mdash; Hør, Far, var det <em>Niels Hansen</em>, der<a class="pagenum" name="Side_108" id="Side_108" title="[S. 108]"></a>
købte vores Wienervogn, Du véd ... eller var
det <em>Rasmus Poulsen</em>?</p>

<p>Den Gamle tittede da skælmsk frem over Brillerne
med sine smaa Syposeøjne:</p>

<p>&mdash; Snakker I <em>nu</em> om <em>Wienervognen</em>, Mor?
sagde han &mdash; Ja, I har <em>travlt</em>! ... Det var
<em>Rasmus Poulsen</em>, der købte den ... I Fruentimmer
kan da heller aldrig <em>huske</em>!</p>

<p>Saa dukkede han paa ny ned i Aviserne; og Fruen
gik tilbage til Sofaen&nbsp;...</p>

<p>Saaledes bevaredes i Familien Seemann Livets
Kontinuitet. Og Isidor havde hjemme i sine Mapper
mangen en munter Illustration til disse <a class="corr" name="rett_6" id="rett_6" title="var: Repetitionskursus">Repetitionskurser</a>.</p>




<hr class="chapbreak" />

<p><a class="pagenum" name="Side_109" id="Side_109" title="[S. 109]"></a>
<a name="KAPITEL_22" id="KAPITEL_22"></a>
Onkel Joachim var syg.</p>

<p>Der var ikke tilflydt Familien paa Havslunde nogen
direkte Meddelelse derom, Rygtet var kun naaet
frem gennem Post-Ole. Men samme Dag, hun fik
det at vide, bad Fru Line alligevel sine Pigebørn
om at tage over og se til Patienten:</p>

<p>&mdash; Onkel er meget syg, sagde hun &mdash; Der er Fare
paa Færde. Jeg har set det i Kortene.</p>

<p>&mdash; Vil Mor ikke selv med?</p>

<p>&mdash; Nej, lille Sofie, det véd I, jeg bliver helst
hjemme ... og særlig da i saadan et <span class="sic" title="[sic]">Blæstvejr</span>.</p>

<p>&mdash; Mor skulde engang spørge sine Kort, om Mor
har godt af altid at sidde inde og svulme.</p>

<p>Det var Frøken Frederikke, der talte. &mdash; Fru Line
slog smilende efter hende:</p>

<p>&mdash; Fy, din skidt Tøs, at gøre Nar af sin egen Mor!</p>

<p>&mdash; Jamen Frederikke har Ret, sagde Anna &mdash;
Mor sidder altfor meget stille.</p>

<p>&mdash; Mor begynder at ligne Madam Nærup! nikkede
Charlotte. (Madam Nærup var Distriktets uformelige
Fødselshjælperske.)</p>

<p><a class="pagenum" name="Side_110" id="Side_110" title="[S. 110]"></a>
&mdash; Mor er dejlig! sagde Frøken Sofie og saa forelsket
paa Fru Line &mdash; Mor ligner en Enkedronning!</p>

<p>&mdash; Med Dobbelthage! supplerede Frederikke og
trak sig uden for Skudvidde&nbsp;...</p>

<p>Men sandt var det, at der i de sidste Aar var
kommet noget bredt og matroneagtigt over Fru
Uldahl. Hendes længe bevarede ungpigeagtige Slankhed
var forsvundet. Men skøn var hun som altid
med sit askeblonde Haar under den sorte Fløjelshue.
Og hun førte sit Legeme med en Holdning og en
rolig Anstand, der fik alle andre Kvinder, naar de
kom i hendes Nærhed, til at synes smaa og ubetydelige.</p>

<p>&mdash; <em>Tager</em> Mor saa ikke med?</p>

<p>&mdash; Nej, lille Sofie ... Og der er heller ikke Plads.</p>

<p>&mdash; Jo, jeg kan sidde paa Bukken.</p>

<p>&mdash; Nej, der skal Tyrk være, ellers gaar han rundt
her og græder hele Eftermiddagen. &mdash; Saa telefonerer
jeg altsaa til Ravnsholt og spørger, om Onkel
vil ha' Jer&nbsp;...</p>

<p>Og det gjorde hun. Og Joachim svarede personlig
fra sin Seng, at han glædede sig til at se »Firkløveret«.</p>

<p>Saa rent dødsens var han da ikke; om end hans
Stemme havde lydt lidt mindre buldrende end ellers.</p>

<p>&mdash; &mdash;</p>

<p>Køreturen til Ravnsholt foregik i den lille Charabanc.
Siden Jomfru Helmers Københavnsrejse benyttede
ingen af Gaardens Damer godvillig Landaueren.<a class="pagenum" name="Side_111" id="Side_111" title="[S. 111]"></a>
Og den gamle lukkede Karosse, Flueskabet
kaldet, fra Etatsraadens Tid, var for tung for
Vejene.</p>

<p>Frøkenerne sad bag i Vognen hyllet i Sjaler og
Pelsværk, thi det var blæst op til en halv Storm.</p>

<p>Og foran paa Bukken sad Tyrk, der stor og mægtig
ragede frem højt over Hovedet af Kusken.</p>

<p>Der blev ikke talt meget under Køreturen; man
havde nok at gøre med at holde sammen paa Sjalerne.
Kun af og til, naar Blæsten blev særlig ondartet,
vendte Lars sig om fra Forsædet og raabte:</p>

<p>&mdash; <span class="sic" title="[sic]">Frysser</span> I, Frøkner?</p>

<p>Hvortil regelmæssig en af de unge Piger hylede:</p>

<p>&mdash; Nej&mdash;i ...!</p>

<p>&mdash; &mdash;</p>

<p>Uden for »Familiehuset« stod Spat-Marie og Maren
Ørentvist og fløj i Blæsten:</p>

<p>&mdash; Der er <em>di</em> fra <em>Gaarden</em>! sagde Marie &mdash;
Se <em>Tyrken</em>!</p>

<p>Hun og Maren havde baaret Pigen Alexandra om
i Læ af Gavlen. Skiftingen skulde gerne ud et Par
Gange om Dagen, hvordan Vejret saa var, havde
Doktoren sagt. Og nu sad hun i sin Stol indbyldtet
i Dyner og Klæder. Man saa ikke andet af hende
end hendes frygtelige Underansigt, hvis forlængede
Kæbeparti lignede Trynen paa et Svin.</p>

<p>&mdash; Da&mdash;a' ...! hilste Konerne ydmygt, da Vognen
rullede forbi. Men straks derpaa tilføjede Spat-Marie
lavmælt:</p>

<p><a class="pagenum" name="Side_112" id="Side_112" title="[S. 112]"></a>
&mdash; En op, en anden ned! Der ager <em>di</em>, og der sidder
<em>hun</em>!</p>

<p>Frøkenerne nikkede venlig til Genhilsen. Men da
Vognen var naaet et Stykke bort fra Huset, lød det
pludselig fra Frederikke:</p>

<p>&mdash; Hvem af os synes I, hun mest ligner?</p>

<p>De brast alle fire ud i en underlig anstrengt
Latter; og Frøken Sofie sagde hurtig:</p>

<p>&mdash; Vi taler ikke til Mor om, at vi har set hende!</p>

<p>Og saa forsvandt Huset bag Møllebanken.</p>

<p>&mdash; &mdash;</p>

<p>Da Charabancen var naaet et Stykke ud ad Landevejen,
vendte Lars sig pludselig om:</p>

<p>&mdash; Der kommer Hofjægermesterens, Frøkner!</p>

<p>Og umiddelbart efter holdt to Ryttere, en Herre
og en Dame, fulgt af en Meute halsende Hunde,
deres Heste an hver paa sin Side af Køretøjet, der
ligeledes standsede.</p>

<p>Det var ganske rigtig Hofjægermesterens, Palle
Uldahl til Hvidgaard og Frue. Han var en lyshaaret
Kæmpe med et vældigt Fuldskæg, der naaede ham
langt ned paa Brystet. Hun<a class="corr" name="rett_7" id="rett_7" title="tilføjet: var"> var</a> høj, slank, næsten mager,
med gnistrende sort Haar og smaa, gyldenlakbrune,
længselsfulde Øjne. Dertil var hun stærkt
sminket; og hendes Læber var smalle og blodrøde.
Frøken Sofie havde engang sagt om hende, at hun
saa »skæbnesvanger« ud.</p>

<p>&mdash; Hvad Fanden, Pigebørn, er I ogsaa ude i det
Vejr! raabte Hofjægermesteren.</p>

<p><a class="pagenum" name="Side_113" id="Side_113" title="[S. 113]"></a>
&mdash; Vi kunde kende Jer paa Tyrk! lo Fruen.</p>

<p>Frøkenerne kom frem af Sjalerne:</p>

<p>&mdash; Goddag, Onkel Palle! Goddag, Tante Mona!
Ja, vi er skam!</p>

<p>&mdash; Goddag, Goddag, Unger! Hofjægermesteren
slog ud med Haanden &mdash; Skal I til Ravnsholt? ...
Vil Du <em>staa</em>! tordnede han i det samme til Hesten
og strammede Tøjlerne, saa Dyret stejlede &mdash; Hele
Familien er nok paa Tæerne i Dag! lo han derpaa<span class="corr" title="tilføjet: .">.</span>
&mdash; Vi mødte Kragholmer-Kareten før med Fru
Karen; hun kørte, som der var Ild i Enden paa
hende.</p>

<p>&mdash; Er Tante Karen ogsaa ...?</p>

<p>&mdash; Ja&mdash;h! Alle Testamentejægerne er paa Krigsstien.
Men den Gamle vil ikke se os for sine Øjne ...
Det er dog Satan til Blæst! ... Men saa hold
dog Kæft, Hunde! ... han har lukket Døren for sig,
har Fatter Joachim, og sat Madam Pompadour født
Henriksen udenfor paa Vagt. <em>Vi</em> slap da ikke ind;
og I andre gør det saagu' heller ikke!</p>

<p>&mdash; Jo, Onkel har selv ... begyndte Frøken Anna.</p>

<p>Men før hun fik talt ud, foretog Hofjægermesteren
et pludselig Chock imod Hundene, der fôr gøende
og glammende rundt omkring Vognen, hvor
<em>Tyrk</em> fra Bukken sekunderede dem med sin Tøndebas
&mdash; Fanden skal staa i Jer! tordnede han og slog
med sin Ridepisk ned mellem Dyrene, saa at de
hylende spredtes til alle Sider &mdash; Det er jo ikke til
at høre Ørenlyd! ... Kom saa, Mona! Skægget flyver<a class="pagenum" name="Side_114" id="Side_114" title="[S. 114]"></a>
af mig! raabte han videre, da et Vindstød i det
samme gav sig til at flaa i ham &mdash; Her er ikke til
at være! ... Farvel, Pigebørn! Og god Lykke! Ja,
vi ser Jer vel ikke paa Hvidgaard, før vi skal dø?
Men der bliver ikke noget at hole, for vi æder det
op! ... Kom saa, Mona!</p>

<p>Det havde været Hofjægermesterinden umuligt
at faa sin Hest til at staa rolig. Stormen og Hundene
gjorde den nervøs. Den havde danset og stampet
og prustet, saa at hendes Ridedragt var ganske
oversaat med hvide Skumflager. &mdash; Nu slog hun
leende ud med Haanden til Afsked og satte i Firspring
efter sin Mand fulgt af den halsende og larmende
Meute:</p>

<p>&mdash; Farvel, farvel! Og hils den dejlige Fru Line!</p>

<p>Frøken Sofie kiggede efter hende:</p>

<p>&mdash; Tante Mona <em>er</em> nu storartet! sagde hun afgjort
&mdash; Saa kan I andre sige, hvad I <em>vil</em>!</p>

<p>&mdash; Jamen Gud, Pigebarn, lo Frederikke &mdash; vi har
jo ikke sagt et Muk!</p>

<p>Der kom et brølende Vindstød; og Frøkenerne
forsvandt bag Sjalerne&nbsp;...</p>

<p>Lidt efter tittede Frøken Sofie igen frem:</p>

<p>&mdash; Der ligger Egesborg! sagde hun og pegede ud
over Markerne mod en stor, hvid, firkantet Bygning,
op til hvilken der førte en Allé af gamle, vejrbidte
og halvt udgaaede <span class="sic" title="[sic]">Egetrær</span>.</p>

<p>&mdash; Ja, sagde Anna, som havde besøgt Gaarden i
Bedsteforældrenes Tid &mdash; der var dejligt! Sikke<a class="pagenum" name="Side_115" id="Side_115" title="[S. 115]"></a>
Stuer! Og sikken Udsigt fra Selskabsværelserne paa
første Sal!</p>

<p>&mdash; Og nu bor vi paa en Fallitgaard! sagde Frøken
Charlotte.</p>

<p>&mdash; Ja, vi er jo alle Vorherre en Fallit skyldig!
nikkede Frøken Frederikke.</p>

<p>Men Frøken Sofie krøb ind bag sit Sjal og sukkede&nbsp;...</p>

<p>&mdash; &mdash;</p>

<p>Da Charabancen rullede ind paa Ravnsholts
Grund, strøg en lukket Vogn forbi for udgaaende:</p>

<p>&mdash; Det var Kragholmeren! meldte Lars fra Bukken
&mdash; Jeg saa Fruen indvendig.</p>




<hr class="chapbreak" />

<p><a class="pagenum" name="Side_116" id="Side_116" title="[S. 116]"></a>
<a name="KAPITEL_23" id="KAPITEL_23"></a>
Madam Henriksen (af Hofjægermesteren døbt:
Pompadour) hed den store, tavse Bondekone, der
havde været Onkel Joachims Husbestyrerinde i henved
tredive Aar. Hun var kommen til Gaarden, da
hun var en fem-seksogtyve, havde styret Huset
for ham til hans fulde Tilfredshed og engang imellem
faaet et Barn med ham, ialt fire. Men de var
alle døde kort efter Fødselen, og to af dem havde
været ligesaa fæle og uhyggelige Misfostre, som Nils
Uldahls og Spat-Maries Alexandra. Men selv havde
Madam Henriksen fra sit Giftermaals Tid tre velvoksne
Sønner, tre tavse, paalidelige og arbejdsomme
Mennesker ligesom Moderen. De tjente alle
paa Ravnsholt nu i forskellige Stillinger, spiste og
sov sammen med de andre Karle og stod med Hatten
i Haanden, naar de talte til Godsejeren. Men
han kunde godt lide dem og udmærkede dem paa
mange Maader baade for deres egen og for deres
Moders Skyld.</p>

<p>&mdash; &mdash;</p>

<p>Da Vognen med Tyrk og de unge Damer gjorde<a class="pagenum" name="Side_117" id="Side_117" title="[S. 117]"></a>
Holdt foran Hovedtrappen, kom Madam Henriksen
frem i Døren:</p>

<p>&mdash; Men Gud Fader, se Hunden! sagde hun og
glemte helt at hilse paa Damerne &mdash; har han sat
der hele Vejen i det Vejr?</p>

<p>&mdash; Ja, han har saamænd!</p>

<p>&mdash; Det er Synd a' Jer&nbsp;...</p>

<p>&mdash; Aa, han er jo godt klædt paa!</p>

<p>&mdash; Hvordan gaar det med Onkel?</p>

<p>&mdash; Jo&mdash;e ... Men lad dog Hunden komme ned
og ind i Varmen!</p>

<p>&mdash; Madam Henriksen tænker slet ikke paa os
andre! lo Frederikke.</p>

<p>&mdash; Naa&mdash;e, <em>Menneskene</em> klarer sig nok!</p>

<p>Frøken Sofie fløjtede Tyrk ned fra hans Sæde.</p>

<p>&mdash; Der er Varme i Kontoret, hvis Frøkenen vil
ta' ham der ind.</p>

<p>&mdash; Maa vi andre ogsaa komme med?</p>

<p>&mdash; Ja, værsgod&nbsp;...</p>

<p>Madam Henriksen aabnede Døren til Kontoret. &mdash;
Det var et stort nøgent Rum med sandstrøet Gulv,
simple Træmøbler og en lille, fedtet Voksdugssofa.
Henne i et Hjørne buldrede en Jærnkakkelovn. Der
var kun et Kappegardin for Vinduet.</p>

<p>&mdash; Hvordan har Onkel det? spurgte Frøken Anna.</p>

<p>&mdash; Jo&mdash;e&nbsp;...</p>

<p>&mdash; Maa vi komme ind til ham?</p>

<p>&mdash; Ja, Frøknerne er jo <em>bestilt</em> ... Men nu<a class="pagenum" name="Side_118" id="Side_118" title="[S. 118]"></a>
skal jeg hente Kaffen. Og Hunden kan faa et Fad
Mælk.</p>

<p>&mdash; Han vil hellere ha' Kaffe, Madam Henriksen.</p>

<p>Madammens Øjne voksede:</p>

<p>&mdash; <em>Drikker han Kaffe?</em></p>

<p>&mdash; Ja&mdash;e ... lo Sofie.</p>

<p>&mdash; Og saa skulde jeg hilse fra Godsejeren, at der
stod Cigarer henne paa Hylden.</p>

<p>&mdash; Tak&nbsp;...</p>

<p>Pludselig rundedes Konens Øjne af en ny sindsforvirrende
Tanke:</p>

<p>&mdash; <em>Ryger</em> han kanske ogsaa, <em>Hunden</em>?</p>

<p>Pigebørnene brast i Latter:</p>

<p>&mdash; Nej, nej, nej!</p>

<p>&mdash; Ja, vi kunde jo aldrig vide, naar I andre gør
det! ... Men det ender skidt med den Rygen, tilføjede
hun &mdash; Tobak er for <em>Mandfolk</em>!</p>

<p>&mdash; Fars Søstre røg jo ogsaa ... mente Frederikke.</p>

<p>&mdash; Jamen, hvor røg de ikke ogsaa <em>hen</em>! sagde
Pompadour &mdash; Men nu gaar jeg ud efter Kaffen.</p>

<p>&mdash; &mdash;</p>

<p>Da Kaffen var drukket, førte Madam Henriksen
de unge Damer ind gennem to iskolde, salsagtige
Dagligstuer, hvor de sparsomme Mahognimøbler
stod stift opstillet langs Væggene, og hvor man
maatte balancere frem i Gaasegang ad smalle »Løbere«.</p>

<p>Frøken Charlotte tog Mod til sig og spurgte:</p>

<p><a class="pagenum" name="Side_119" id="Side_119" title="[S. 119]"></a>
&mdash; Hvorfor kom de fra Kragholm og Hvidgaard
ikke ind til Onkel, Madam Henriksen?</p>

<p>&mdash; Fordi Godsejeren ikke vilde se dem, lød det
kort &mdash; Og Frøknerne maa heller ikke gerne blive
der ret længe; Godsejeren kan ikke taale det.</p>

<p>Fra Dagligstuerne naaede man gennem Spisestuen
ud i en lang, skummel Korridor med mange
Døre. Paa en Bastmaatte udenfor én af dem laa
Rinaldo, Onkel Joachims gamle Hønsehund. Den
var saa gammel, at det ikke længere gav nogen Lyd,
naar den gøede.</p>

<p>&mdash; Her skal vi ind, sagde Henriksen og strøg Hunden
kærtegnende over Ryggen, før hun aabnede Døren.
&mdash; Men Frøknerne maa skræve over ham, for
han kan ikke flytte sig.</p>

<p>Rinaldo løftede Hovedet, da han sansede de Fremmede,
og markerede en Gøen ved at aabne og lukke
Gabet et Par Gange; saa sank han sammen igen; og
Damerne slap over ham&nbsp;...</p>

<p>Inde i sit Soveværelse sad Onkel Joachim halvt
oprejst i sin Seng støttet af mange Puder. Hans
svære Krop var frygtelig afmagret og stod knoglet
og kantet frem under Skjorten. Ansigtet var graagult,
og det hvide Haar og Skæg pjusket og uredt.</p>

<p>De fire Søstre blev forskræmt staaende tæt inden
for Døren, medens de uvilkaarlig famlede efter hinandens
Hænder.</p>

<p>Joachim saa missende hen imod dem; hans Øjne
var ligesom falmede:</p>

<p><a class="pagenum" name="Side_120" id="Side_120" title="[S. 120]"></a>
&mdash; Er det Firkløveret ...? spurgte han.</p>

<p>&mdash; Ja&nbsp;...</p>

<p>&mdash; Ho, ho! lo han hult &mdash; det betyder Lykke! ...
Kom nærmere Tøse! Hans Stemme havde endnu bevaret
en Del af sin gamle Klang.</p>

<p>Pigebørnene nærmede sig, men dog stadig i Klump.</p>

<p>&mdash; Er I der allesammen? Jeg ser saa daarligt&nbsp;...</p>

<p>&mdash; Ja, vi er her allesammen ... det var Anna,
der talte &mdash; Hvordan har Onkel det?</p>

<p>&mdash; Sæl Tak! Skidt! sagde den Gamle &mdash; Kom helt
herhen!</p>

<p>De unge Piger gled hen til Sengen. Joachim strakte
en Haand frem og fik fat i en af dem:</p>

<p>&mdash; Hvem er <em>det</em>?</p>

<p>&mdash; Sofie&nbsp;...</p>

<p>&mdash; Jeg synes, Du tuder, Tøs? Ser jeg ud, som jeg
skal dø?</p>

<p>&mdash; Ja ... sagde Sofie og brast i høj Hulken.</p>

<p>Han slængte ligesom i Vrede hendes Haand fra
sig ... I det samme gav et Telefonapparat, der
stod paa Bordet ved Siden af Sengen, sig til at ringe.</p>

<p>&mdash; Henriksen! sagde han buldrende &mdash; spørg,
hvad det er!</p>

<p>Pompadour, der havde puslet lydløst om i Værelset,
satte Tragten for Øret:</p>

<p>&mdash; Jovel, ja ... jo ... Nu skal jeg spørge Godsejeren!
&mdash; Det er Købmand Nielsen, der forhører,
om vi kan hente de Oliekager i Morgen ...?</p>

<p><a class="pagenum" name="Side_121" id="Side_121" title="[S. 121]"></a>
&mdash; Nej, sagde den Gamle &mdash; i Morgen skal vi køre
Roer hjem.</p>

<p>&mdash; Godsejeren vilde bevise ham en Tjeneste, sa'e
han&nbsp;...</p>

<p>&mdash; Saa&mdash;e? Sig, at vi skal komme paa <em>Fredag</em>
... Og ring af!</p>

<p>&mdash; Jo&nbsp;...</p>

<p>&mdash; Hvem er saa <em>det</em>? spurgte han og greb fat i
et af de andre Pigebørn.</p>

<p>&mdash; Frederikke&nbsp;...</p>

<p>&mdash; Tuder Du ogsaa?</p>

<p>&mdash; Næi ... Onkel bliver nok rask igen.</p>

<p>&mdash; Sludder! Gu' gør jeg ej! ... Kys mig!</p>

<p>Frederikke bøjede sig ned og kyssede ham.</p>

<p>&mdash; Det bliver nok det sidste Smask i denne Konges
Tid! mumlede han.</p>

<p>&mdash; Nu skal Frøknerne gaa ... sagde Madam Henriksen
rolig, men bestemt &mdash; Doktoren har sagt, at
Godsejeren maa ikke snakke for meget.</p>

<p>Pigebørnene trak sig hen imod Døren:</p>

<p>&mdash; Farvel, Onkel Joachim ... Og god Bedring&nbsp;...</p>

<p>&mdash; Farvel, Tøse! I faar hver tredive Tusind Kroner
efter mig ... det var vel <em>det</em>, I vilde ha'
at vide? ... <em>Men I giver ikke Jeres Vindbøjtel
af en Far en Øre af dem, naar
han nu snart gaar fallit! Hører I?</em></p>

<p>&mdash; Ja ...! sagde Anna forskrækket.</p>

<p>&mdash; Og hør saa lidt her ... vedblev den Gamle,
og der lagde sig et ondt og hoverende Smil om hans<a class="pagenum" name="Side_122" id="Side_122" title="[S. 122]"></a>
Mund &mdash; Sig til ham fra mig, at det kan ikke nytte,
at han snuser efter Elfenbensstokken, for jeg ta'r
den med mig i Kisten, hæ!</p>

<p>&mdash; &mdash;</p>

<p>Da de unge Damer igen sad bænket og indpakket
paa Charabancen, spurgte Frøken Charlotte:</p>

<p>&mdash; Hvad er det egentlig, Onkel fejler, Madam
Henriksen?</p>

<p>&mdash; De kalder det Kræft i Leveren.</p>

<p>&mdash; Mener Doktoren, at det er farligt?</p>

<p>&mdash; Det gør han vel&nbsp;...</p>

<p>Og idet hun kastede et Blik op mod Tyrk, der
igen tronede paa Bukken, tilføjede Madammen &mdash;
Det var da rart, at Vinden har dovet sig lidt ...
for Hundens Skyld.</p>




<hr class="chapbreak" />

<p><a class="pagenum" name="Side_123" id="Side_123" title="[S. 123]"></a>
<a name="KAPITEL_24" id="KAPITEL_24"></a>
Hofjægermester Palle Uldahl var en Brodersønnesøn
af Etatsraadens Fader. Familien havde i to Generationer
tjent sig en betydelig Formue som Plantageriejere
paa St. Croix i den gode Tid. Palle var
bleven opdraget hos sin Moders Slægt i Danmark;
og da han var atten-tyve Aar, solgte Faderen, Jakob
Reinhold, der imidlertid var bleven Enkemand, sine
vestindiske Besiddelser, drog tilbage til Fædrelandet
og købte efter Nils Uldahls Anvisning Herregaarden
Hvidgaard, beliggende et Par Mil norden for Havslunde.
Det var rart, at Familien blev samlet, mente
Nils; det styrkede den og stivede den af mod det
overhaandtagende Bondevælde. Men et Aars Tid
senere ragede han og Jakob Reinhold uklar i Anledning
af en fed Dame paa Byens Marked og blev
Uvenner for Livstid.</p>

<p>Palle, der imidlertid havde lært Landvæsenet, kom
nu hjem til Hvidgaard som en Slags Overinspektør.
Det gik udmærket i en Aarrække, thi Fader og Søn
holdt meget af hinanden og var altid kommet fortræffeligt
ud af det sammen. Men saa arriverede der<a class="pagenum" name="Side_124" id="Side_124" title="[S. 124]"></a>
engang et Beriderselskab til Købstaden. Alle Egnens
Uldahler mødte op til Premiéren, ogsaa Fader og
Søn fra Hvidgaard. Men fra den Aftenstund at
regne var Freden ogsaa for stedse forbi imellem
dem.</p>

<p>&mdash; &mdash;</p>

<p>Mona Lisa hed hun paa Programmet. Og hun var
en Djævel af en Jokeyrytterske, slank og kattesmidig
i sit kødfarvede Trikot; gnistrende sorthaaret
og med gulbrune Salamanderøjne. Og særlig kunde
hun, naar Hesten som Sortie satte over <a class="corr" name="rett_8" id="rett_8" title="var: Barrièren">Barriéren</a>
med hende liggende henad Ryggen udstøde et Skrig,
der fik de mandlige Tilskuere til at spjætte med
Benene, som vilde de sætte efter hende&nbsp;...</p>

<p>Ogsaa de to Uldahler fra Hvidgaard spjættede.
Men de beherskede sig, idet de saa sky til hinanden
uden at tale. &mdash; Men den næste Aften var de igen
i Circus. Og den næste igen, saalænge Selskabet
gav Forestillinger i Byen. Dog sad de ikke oftere
som første Aften ved Siden af hinanden. Og de
kørte ikke længere frem og hjem sammen. De undgik
hinanden og skulede ondt til hinanden.</p>

<p>Og saa skete det efter Ingwersens Beretning, at
da Beriderne havde afsluttet deres Optræden og
indskibet sig for at drage videre til andre Egne,
dukkede Palle Uldahl, da Skibet var naaet et Stykke
ud i Fjorden, pludselig op af Kahytten og gik lige
hen til Mona Lisa og bad hende om at blive hans
Kone. Og førend hun endnu havde faaet svaret,<a class="pagenum" name="Side_125" id="Side_125" title="[S. 125]"></a>
saa de gamle Jakob Reinhold staa ude i Agterstavnen
og stirre paa dem, kridende hvid i sit Ansigt
... og rundt omkring paa Dækket stak frem
bag hver sit Skjul Nils fra Havslunde, Frantz fra
Kragholm og gamle Joachim fra Ravnsholt ...
Da brast Mona i en bragende Latter og faldt Palle
om Halsen. &mdash;</p>

<p>Et halvt Aars Tid efter døde Jakob Reinhold, og
de to Unge flyttede ind paa Hvidgaard&nbsp;...</p>

<p>Men Børn fik de ingen af: Thi paa alfar Vej gror
intet Græs! siger gamle Jomfru Ingwersen.</p>




<hr class="chapbreak" />

<p><a class="pagenum" name="Side_126" id="Side_126" title="[S. 126]"></a>
<a name="KAPITEL_25" id="KAPITEL_25"></a>
Hvidgaard var en Idyl ...: en firelænget, énetages
Bygning, hvidkalket med rødt Tegltag og
omflydt af Grave med hvide Broer og hvide Svaner.
Paa den gruslagte Gaardsplads en hvidkalket Sandstens-Fontæne
og spraglede Paafugle, der slog Halerne
i Hjul ... Og baade Gaard, Have og Park
lunt gemt imellem høje, skovklædte Bakker. Vinden
kunde hyle og brumme i Skovene oppe langs Bakkekammene,
nede i Havens Gange og Gaardens
Stuer var den stilleste Ro&nbsp;...</p>

<p>At sige i Jakob Reinholds Tid. Thi med Fru Mona
holdt ogsaa Stormen og Uroen sit Indtog paa Hvidgaard,
og Idyllen fløj over i Historien.</p>

<p>Hun føg nemlig<span class="corr" title="fjernet: ,"></span> som et Uvejr gennem Huset.
Vægge blev revet ned, Døre og Vinduer blev
flyttet, Lofter blev hævet, og Gulve blev sænket.
Og da hun havde raset færdig indendørs, gik
hun løs paa Haven og Parken. Hun vilde ha'<a class="pagenum" name="Side_127" id="Side_127" title="[S. 127]"></a>
<em>Vuer</em>! sagde hun. Og hun lod de stolteste Træer
fælde, naar de stod hendes Planer i Vejen. Ja, ud
for sine Dagligstuevinduer lod hun endogsaa Skoven
hugge om og Bakken skære igennem, saa at Østenstormen
nu strøg livsaligt ned gennem Haven, afsved
Roserne og fik Kakkelovnene til at ryge. Men
hun beordrede Roserne gravet op og Skorstenene
forlængede, hvorved hun ødelagde baade Havens
og Bygningens Skønhed:</p>

<p>&mdash; <em>Blæse</em> med <em>det</em>, sagde hun &mdash; bare vi faar
<em>Luft</em>!</p>

<p>Og for at holde sig med Selskab, naar Manden
var af Gaarde, gav hun sig til at samle paa Hunde.
Hun drev det til paa én Gang at huse fjorten, alle
af forskellig Race. En <span lang="fr">grand danois</span> stor som et Føl
og videre ned til en Bologneser ikke større end en
god Rotte.</p>

<p>&mdash; &mdash;</p>

<p>Fru Monas Vugge havde staaet paa en fjerde Bagsal
i København; og hun var døbt Elise Mortensen.</p>

<p>Men nu hed hun altsaa Hofjægermesterinde Uldahl
og regerede uindskrænket over sin Kæmpe af
en Mand, der aldrig havde tænkt sig Muligheden af
at kunne nyde de Glæder hos en Kvinde, som hun
bød paa. &mdash; Hendes Legeme var som levende Ild,
naar han søgte det. Hun slog sammen om ham som
Flammer. Og han lod sig frydefuld fortære.</p>

<p>&mdash; Hvis jeg nu var bleven gift med din Far ...?<a class="pagenum" name="Side_128" id="Side_128" title="[S. 128]"></a>
sagde hun til ham engang midt under en saadan
Ildsvaade.</p>

<p>Og uden Tøven svarede han:</p>

<p>&mdash; Saa var jeg bleven din Elsker!</p>

<p>Hvorpaa han atter forsvandt i Luerne.</p>




<hr class="chapbreak" />

<p><a class="pagenum" name="Side_129" id="Side_129" title="[S. 129]"></a>
<a name="KAPITEL_26" id="KAPITEL_26"></a>
Jens Oluf Rasmussen, Degn og Kirkesanger ved
Havslunde Skole, stod en Dag kort før Jul ude i
Skolegangen, og hans Kone kom fra en Dør, der førte
ind til Lejligheden.</p>

<p>Da hun saa ham, slog hun Hænderne sammen i
Rædsel:</p>

<p>&mdash; Men, hvad er det dog, Du bestiller, Jens Oluf!</p>

<p>Han vendte sig hurtig:</p>

<p>&mdash; Hvad har Du her at gøre?</p>

<p>&mdash; Aa, Jens Oluf, Jens Oluf ...!</p>

<p>&mdash; Gaa din Vej, Oline!</p>

<p>&mdash; Jeg synes, Du staar og spytter paa Børnenes
Mad, Jens Oluf ... Aa Gud, aa Gud, hvad skal
det dog blive til med Dig!</p>

<p>Han gik frem imod hende med Hænderne løftet
som til Slag:</p>

<p>&mdash; Nu <em>gaar</em> Du, Oline! Eller jeg svarer ikke for
mig selv!</p>

<p>Men saa fik han et Hosteanfald og sank sammenknuget
og foroverbøjet ned paa en Bænk. Konen<a class="pagenum" name="Side_130" id="Side_130" title="[S. 130]"></a>
løb til og støttede hans Hoved med sine Hænder.
Inde i Skolestuen larmede Børnene.</p>

<p>&mdash; Jens, Jens, dette kan jo ikke blive ved ...
hun tænkte kun paa den frygtelige Opdagelse, hun
havde gjort; Børnenes Tummel <em>hørte</em> hun ikke&nbsp;...</p>

<p>Hosteanfaldet var overstaaet. Den Syge lukkede
Øjnene og lænede sig kraftløs tilbage mod Væggen.
Store, tunge Sveddraaber gled ham ned over Ansigtet.</p>

<p>Konen tog sit Lommetørklæde frem og tørrede
dem af:</p>

<p>&mdash; Skal jeg ikke slippe Børnene fri, Jens, og bringe
Dig til Sengs?</p>

<p>&mdash; Nej ... i Overmorgen skal de jo ha' Juleferie
... han aabnede langsomt Øjnene, der laa dybt i
deres Huler omgivet af mørke Ringe; og Blikket
syntes at vokse frem langvejs fra, fra Mile borte,
træt, ydmygt, forpint og forjaget:</p>

<p>&mdash; Jeg véd snart ingen Raad længere, Oline&nbsp;...</p>

<p>&mdash; Jamen, hvor ku' Du dog gøre det?</p>

<p>&mdash; Jeg ku' gøre det, der var meget værre, naar
<em>det</em> kommer over mig&nbsp;...</p>

<p>&mdash; Hvad for nogen Mellemmader er det, Du har
spyttet paa?</p>

<p>&mdash; Det er vel de tre, der staar aabne&nbsp;...</p>

<p>&mdash; Saa ta'r jeg dem med mig ... Du kan jo saa
sige til Børnene, at de kan komme ud i Køkkenet
og faa noget andet ... Jeg siger saa til dem, at
det er Hunden, der er rendt med dem.</p>

<p><a class="pagenum" name="Side_131" id="Side_131" title="[S. 131]"></a>
&mdash; Ja&nbsp;...</p>

<p>Konen rejste sig og gik hen til Vindueskarmen,
hvor der laa mange Stabler smaa Frokostpakker.
Hun tog de tre øverste, hvis Papir var løsnet. Saa
vendte hun sig. Den Syge var igen sunket tilbage
mod Væggen. I Skolestuen var Larmen vokset: Børnene
raabte, skreg, lo og trampede.</p>

<p>&mdash; <em>Skal</em> jeg ikke hellere kvitte dem for i Dag,
Jens, at Du kan faa lidt Ro?</p>

<p>&mdash; <em>Nej</em> ...! sagde Degnen pirrelig, rejste sig
med et Ryk og gik ind til Børnene.</p>

<p>I samme Nu, han viste sig i Døren, forstummede
al Lyd derinde.</p>

<p>&mdash; &mdash;</p>

<p>Jens Oluf Rasmussen var, ligesom Lig-Johanne,
et Vildskud paa den Uldahlske Stamme.</p>

<p>Men Jens var en Søn af <em>Nils</em>.</p>

<p>Overleveringen fortæller, at denne en Dag i sine
bedste Aar kom ridende fra Thorsminde ind paa
Rasmus Olufsens Gaard, Lillegaarden, et Fæste under
Egesborg Gods.</p>

<p>&mdash; Er din Kone hjemme? spurgte han.</p>

<p>&mdash; Jo, sagde Rasmus Olufsen med Huen i Haanden
&mdash; hun er oppe i Stuen.</p>

<p>&mdash; Vil Du holde ved Hesten saalænge ... jeg
skal tale med hende.</p>

<p>&mdash; Jo, sagde Rasmus Olufsen.</p>

<p>Tyve Minutter senere red Hr. Nils atter bort.
Og ni Maaneder efter blev Jens født.</p>

<p><a class="pagenum" name="Side_132" id="Side_132" title="[S. 132]"></a>
Han blev Rasmus Olufsen og Hustrus første og
eneste Barn. Og han blev et sygeligt Barn, underlig
nervøs og forknyt; men skrap til Bogen, hvorfor
han senere kom paa et Seminarium, hvor han
klarede sig vel. Og efter et Par Hjælpelærerpladser
rundt i Omegnen fik han paa Sogneboernes Opfordring
Ansættelse her ved Havslunde Skole.</p>

<p>Nu var han kommen til Kræfter, og smuk og
statelig saa han ud med sin ranke Skikkelse og sit
store Fuldskæg. Og da han var af et mildt og kærligt
Sindelag, blev han vel lidt af Børn og Voksne.
I Kirken klang hans kønne Røst højt over alle andres.
Pigerne saa mildt til ham. Og omsider blev
han gift med en velhavende Gaardmandsdatter fra
Nabosognet ... Men et halvt Aar efter brød saa
Sygdommen ud.</p>

<p>Det var »Brystsygen«. Han hostede hult og tæredes
hen. Det var, som prikkede der ham tusinde
Naale i Lungerne, sagde han. Hans Ansigt blev
lille og gulblegt bag Skægget. Og hans Øjne blev
onde. Thi han, der før havde været blid og mild og
nynnende seminaristglad, begyndte lidt efter lidt
at hade Livet, og hvad Livets var. Han var kun
syvogtyve Aar gammel, men følte sig, alt som
Sygdommen skred frem, bitter og mistrøstig som
en Olding, der ikke taaler at se Ungdommen gro
og glædes omkring sig. I Skolen, hvor han før
havde været elsket og forgudet af Børnene for sin
forstaaende Munterheds Skyld, sad han nu tavs og<a class="pagenum" name="Side_133" id="Side_133" title="[S. 133]"></a>
haard og vogtede agtpaagivende paa en Overtrædelse
for med Skadefryd at slaa ned over Synderen.
Og det var helst de rødmussede og livsstruttende,
han udvalgte sig som Ofre:</p>

<p>&mdash; Er <em>Du</em> en stor Dreng? kunde han spørge, og
Smilet om hans smalle Mund blev lystent og rovdyragtigt
&mdash; Nej, nu skal jeg vise Dig, hvordan
det er at blive stor! og med sine magre Fingre greb
han Forbryderen fat i de smaa Haar ved Tindingerne
og løftede ham i Vejret:</p>

<p>&mdash; Voks, voks! sagde han og løftede højere og
højere, indtil den arme Synder balancerede heltoppe
paa Spidsen af sine smaa, fortvivlede Tæer:</p>

<p>&mdash; Saadan er det at vokse, min Dreng! sagde
han &mdash; Saadan er det at blive stor! ... Og nu kan
Du gaa ned og glæde Dig!</p>

<p>Og han sendte Fyren bort med et Spark, saa han
trimlede&nbsp;...</p>

<p>&mdash; &mdash;</p>

<p>Saaledes var Jens Oluf Rasmussen blevet.</p>

<p>Og i Dag havde altsaa hans Kone opdaget, at
han i sit syge Had til Liv og Sundhed stjal sig til
at spytte sine Sygdomsspirer ud paa Skolebørnenes
medbragte Mad.</p>




<hr class="chapbreak" />

<p><a class="pagenum" name="Side_134" id="Side_134" title="[S. 134]"></a>
<a name="KAPITEL_27" id="KAPITEL_27"></a>
Ogsaa for Herskabet paa Havslundegaard blev
det en krank Julefest&nbsp;...</p>

<p>Thi første Juledag, Eftermiddag Klokken tre,
fandt Fodermester Voldby, da han kom op paa
Stænget for at brække et Skift Hø ned til Kreaturerne,
Forvalter Jensen hængende død paa en af
Hanebjælkerne &mdash; og han havde nok først gjort
Forsøg paa at drukne sig i Hesteparken, thi hans
Tøj var vaadt og skident til midt paa Brystet.</p>

<p>&mdash; Naa, saadan sku' <em>det</em> ende ...! sagde Voldby
og gav sig sindig til at skære Strikken over med
sin Foldekniv &mdash; Jakobsen! raabte han ned i Stalden,
hvor Eleven gik og fordelte Høet rundt i Krybberne
&mdash; Jakobsen! ... Forvalteren har hængt sig
heroppe!</p>

<p>&mdash; Hva' <em>har</em> han ...! sagde Jakobsen og slap
den Favnfuld Hø, han havde staaet med, bardovs
i Gulvet.</p>

<p>Jakobsen var en stor, sværlemmet Gaardmandssøn
paa en sytten-atten Aar. Og det var første Gang,
han var mellem Fremmede&nbsp;...</p>

<p><a class="pagenum" name="Side_135" id="Side_135" title="[S. 135]"></a>
Voldby baksede med Liget for at faa det op paa
Armene:</p>

<p>&mdash; Ja, han har ... og han er allerede kold ...
Vil Du ta' imod ham.</p>

<p>&mdash; <em>Nej!</em></p>

<p>&mdash; Sludder! Stil Dig nu op lige under Nedkastet,
saa la'r jeg ham saa gelinde glide ... Naa bli'r det
til noget!</p>

<p>Den Dødes strittende Ben viste sig allerede i Aabningen.</p>

<p>Jakobsen var bleven hvid som et Lagen og skjalv
over hele Kroppen:</p>

<p>&mdash; Jeg tør ikke, Voldby&nbsp;...</p>

<p>&mdash; Sludder! Ta' nu fat! ... <em>Har</em> Du fat?</p>

<p>&mdash; Ja&nbsp;...</p>

<p>&mdash; Ja, saa kommer han!</p>

<p>Forvalterens svære Krop gled langsomt frem gennem
Hullet stiv som en Bjælke.</p>

<p>&mdash; Jeg tør ikke, jeg tør ikke ...! stønnede Eleven.</p>

<p>&mdash; Er Du <em>gal</em>, Dreng! Vil Du holde <em>fast</em>! Jeg
<em>har</em> jo sluppet!</p>

<p>Liget begyndte pludselig at tage Fart ud over
det glatte Hø. Og idet det faldt tungt ned i Favnen
paa Drengen, der ikke kunde magte det, trængte
der sig en Lyd af indeklemt Luft frem af dets Hals:
Bæ&mdash;uv! ræbede det lige ind i Ansigtet paa ham.</p>

<p>Men da slap Eleven vild af Rædsel sit Tag i den
Døde og fôr tudende som en maanesyg Hund ud af
Stalden:</p>

<p><a class="pagenum" name="Side_136" id="Side_136" title="[S. 136]"></a>
&mdash; Jeg forvinder 'et aldrig! skreg han &mdash; Jeg forvinder
'et aldrig! Det skulde Voldby ikke ha' faaet
mig til! Jeg forvinder 'et aldrig!</p>

<p>Og medens han flygtede hen over Gaardspladsen
og ud over Markerne, svingede han sindssygt Armene
rundt og rundt over sit Hoved som to Møllevinger&nbsp;...</p>

<p>&mdash; &mdash;</p>

<p>Allerede flere Dage førend Godsejeren vendte
hjem fra Rigsdagen for at holde Juleferie, var der
kommet en sær Uro over Forvalter Jensen. Han
luskede og lurede omkring Jomfru Helmer, og hun
havde ikke Fred for ham. Et Par Gange havde han
endogsaa lagt Haand paa hende; og hun havde
maattet tilkalde Hjælp for at faa ham vist ud af
sit Værelse.</p>

<p>&mdash; Jeg gør en Ulykke paa en af vos! truede han
uden for Vinduet &mdash; hvis Du la'r ham røre ved Dig!</p>

<p>Men hun lo imod ham:</p>

<p>&mdash; Du hytter Dig vel, tænker jeg!</p>

<p>&mdash; &mdash;</p>

<p>Saa kom Juleaften.</p>

<p>Nils Uldahl havde villet tvinge igennem, at Jomfru
Helmer skulde inviteres over i Herskabsbygningen
og spise med Familien. Men Fru Line havde paa
sin rolige, ligevægtige Maade, der afskar enhver Diskussion,
sagt, at i saa Tilfælde maatte han og Damen
indtage Nadveren alene, for hun og Pigebørnene
vilde da spise paa deres Værelser.</p>

<p><a class="pagenum" name="Side_137" id="Side_137" title="[S. 137]"></a>
Herover var Nils blevet saa forbitret, at han slet
ikke havde vist sig den ganske Dag. Og da der
Klokken syv blev kaldt til Bords, tog han demonstrativt
sit Overtøj paa og gik ned i Økonomibygningen,
hvor han tilbragte den hele Aften &mdash; og
Natten med.</p>

<p>Men om Morgenen havde Forvalteren passet ham
op i Ladegaarden og truet ham paa Livet med en
Todtenslæger. Og var det rasende Menneske ikke
blevet overmandet af Gaardens Karle, havde han
vel ogsaa udført sit Forsæt. Nu slog de ham i
Stenbroen og slæbte ham over paa hans Kammer
og laasede Døren.</p>

<p>Men op ad Formiddagen var han saa brudt ud.
Og nu laa han fredelig og stille under et Hestedækken
ovre i Foderloen&nbsp;...</p>




<hr class="chapbreak" />

<p><a class="pagenum" name="Side_138" id="Side_138" title="[S. 138]"></a>
<a name="KAPITEL_28" id="KAPITEL_28"></a>
Samme Dags Aften&nbsp;...</p>

<p>Oppe i Fru Lines store Soveværelse, der til Dels
var møbleret som Salon, sad hun og Døtrene. De
tyede altid her op i vanskelige Tider, thi de følte
sig tryggere her end i Dagligrummene nedenunder,
hvor Faderen pludselig kunde bryde ind og snakke
op og lade som ingenting for saa lidt efter brummende
at forsvinde igen, naar han mærkede, at
hans Ord ingen Genklang fandt.</p>

<p>Frøken Anna sad som sædvanlig og læste, eller
lod, som hun læste. Mest døsede hun over Bogen
med Øjnene halvt lukkede.</p>

<p>Frøken Charlotte og Frøken Frederikke sad med
deres Piber over et Parti Skak. Fru Uldahl lagde
Kort op; og Frøken Sofie laa saa lang hun var
henad Gulvtæppet med Tyrk som Hovedpude.</p>

<p>Der var Dødsensstille paa Gaarden. Klokken var
mellem ni og ti. Paa Bordet under Hængelampen
stod en Skaal med Klejner og Pebernødder.</p>

<p><a class="pagenum" name="Side_139" id="Side_139" title="[S. 139]"></a>
Pludselig skød Fru Line lidt utaalmodig sine Kort
sammen:</p>

<p>&mdash; Nu skal vi i Seng, Børn!</p>

<p>&mdash; Hvad er Klokken? spurgte Sofie uden at røre
paa sig.</p>

<p>&mdash; Et Kvarter i ti.</p>

<p>&mdash; Hvordan tror Mor, at <em>hun</em> vil ha' det i Nat?</p>

<p>Ved <em>hun</em> forstod man mellem Damerne i Herskabsbygningen
altid Jomfru Helmer.</p>

<p>&mdash; Aa, hun er vist ligeglad! mente Charlotte med
Ansigtet ned over Skakspillet.</p>

<p>&mdash; <em>Træk!</em> sagde Frederikke ivrig &mdash; Det er
<em>Dig</em>, der skal trække!</p>

<p>Saa blev der en Pause. Man hørte en Dør blive
slaaet haardt i et Steds fjernt i Huset. Det var
Nils Uldahl, der gik i Kælderen efter Vin. Han var
igen begyndt kraftig at drikke, naar han var hjemme.</p>

<p>&mdash; Tror Mor, at Far er ulykkelig? spurgte Frøken
Sofie pludselig.</p>

<p>&mdash; Ulykkelig ... lille Sofie?</p>

<p>&mdash; Ja, jeg mener, om han saadan altid gaar rundt
og er bedrøvet?</p>

<p>&mdash; Næi ... hvorfor mener Du det?</p>

<p>&mdash; Aa, ikke for noget&nbsp;...</p>

<p>Fru Line rejste sig og gik hen til sin ældste Datter:</p>

<p>&mdash; Nu skal vi i Seng, lille Anna.</p>

<p>&mdash; Ja ... sagde Anna uden at løfte Øjnene fra
Bogen.</p>

<p><a class="pagenum" name="Side_140" id="Side_140" title="[S. 140]"></a>
&mdash; Véd Mor, om Elev Jakobsen er kommen hjem?
spurgte Sofie.</p>

<p>&mdash; Nej ... men det er han vel nok ... Nu
lukker jeg et Vindue op, Pigebørn, for Tobaksrøgen.</p>

<p>Frøken Sofie, der ligeledes havde rejst sig, gik
hen og stillede sig ved Siden af Moderen foran det
aabne Vindue ... det var det samme Vindue, hvorfra
Søstrene havde set Faderen køre bort med sin
Elskerinde ... Maanen og Stjernerne skinnede ned
over den hvide Gaardsplads, hvor Sneen laa i sammenskovlede
Hobe. Nede fra Stalden lød Stampen
af en Hest; og langt borte i Parken tudede en Ugle.</p>

<p>Frøken Sofie fôr gysende sammen. Fru Line lagde
en Arm om hende.</p>

<p>&mdash; Fryser Du? Skal vi lukke?</p>

<p>&mdash; Nej ... Se, hvor smuk Gaarden ser ud!</p>

<p>&mdash; Ja&nbsp;...</p>

<p>&mdash; Hvad tænker Mor paa ... <em>lige nu</em>?</p>

<p>Fru Line smilede:</p>

<p>&mdash; Paa at komme i Seng og sove.</p>

<p>&mdash; Og véd Mor, hvad <em>jeg</em> tænker paa?</p>

<p>&mdash; Nej ...?</p>

<p>&mdash; Jeg tænker paa, at hvis der nu med det samme
kom gaaende en helt fremmed Mand dernede i Gaarden,
saa vidste han ikke noget af, at Forvalter Jensen
laa nede i Laden og havde hængt sig&nbsp;...</p>

<p>&mdash; <em>Skak!</em> lød det i det samme triumferende
fra Frederikke &mdash; Og <em>mat</em>! ... Du er ogsaa
<em>mat</em>!</p>

<p><a class="pagenum" name="Side_141" id="Side_141" title="[S. 141]"></a>
&mdash; Vigtigper! sagde Charlotte og fôr op og satte
sig paa Skødet af Søsteren &mdash; Lille Vigtigper! sagde
hun og gav sig til at kæle for hende.</p>

<p>Og saa trak de Kageskaalen hen til sig og begyndte
at spise af Pebernødderne, idet de gensidig
puttede dem i Munden paa hinanden og lukkede
efter med et Kys.</p>

<p>&mdash; Usch! mumlede Frøken Anna &mdash; det er væmmeligt
at se paa Jer to ...!</p>

<hr class="tb" />

<p>Ovre i Asylet stak de tre Gamle forlængst under
Dynerne. Deres Julegaver havde de anbragt paa
Stolene foran Sengene. Kun Jomfru Rottbøl laa trofast
med den fornemste af sine i Armen. Det var
en stor, smukt paaklædt Dukke, som hun havde
faaet af Frøkenerne, og som hun havde døbt Nikoline
efter sin for femogtyve Aar siden afdøde yngste
Datter&nbsp;...</p>

<hr class="tb" />

<p>Det store Ur i Spisestuen slog tolv.</p>

<p>Tyrk, der laa paa Maatten foran Frøken Sofies
Dør, bjæffede i Søvne. Han havde svagt fornemmet
Lyden af knirkende Fodtrin paa Sneen udenfor i
Haven.</p>

<p><a class="pagenum" name="Side_142" id="Side_142" title="[S. 142]"></a>
Det var Sørine Folkekokkepige, der kom fra Julebesøg
hos sine Forældre. &mdash; Ved hendes Side gik
Elev Jakobsen.</p>

<p>Hun havde fundet ham flakkende rundt nede i
Strandskoven forfrossen og fortvivlet.</p>

<p>Og nu tog hun Drengen med hjem i sin Seng for
at trøste og varme ham&nbsp;...</p>




<hr class="chapbreak" />

<p><a class="pagenum" name="Side_143" id="Side_143" title="[S. 143]"></a>
<a name="KAPITEL_29" id="KAPITEL_29"></a>
Fru Karen Uldahl fra Kragholm var paa Julebesøg
i Villa Seemann og sad i Dagligstuen og knasede
Makroner i sig og drak Madeira.</p>

<p>Fru Rositta stod i Profil foran Vinduet og satte
Traad i sin Synaal.</p>

<p>&mdash; Men sødeste lille Pige, sagde Fru Karen overrasket
&mdash; Du er jo med Barn!</p>

<p>Rositta blev blodrød:</p>

<p>&mdash; Kan det <em>ses</em>? spurgte hun og dalede hurtig
ned paa Stolen ved Sybordet.</p>

<p>&mdash; Ja, nu Du stod der imod Lyset ... Jeg troede
for Resten, at det var et overstaaet Stadium hos Jer?</p>

<p>&mdash; Det troede vi ogsaa selv, Tante Karen.</p>

<p>&mdash; Hvor langt er Du henne?</p>

<p>Tanten saa yderst interesseret ud.</p>

<p>&mdash; Paa femte Maaned.</p>

<p>&mdash; Er Du ked af det?</p>

<p>&mdash; Naa&mdash;aa ... det nytter jo ikke.</p>

<p>&mdash; Næ&mdash;e, Du har altid været en lille Filosof!</p>

<p>Fru Karens Øjne blev nyfigne og skinnende:</p>

<p>&mdash; Hør, lille Pige, sagde hun og lænede sig fortroligt<a class="pagenum" name="Side_144" id="Side_144" title="[S. 144]"></a>
hen mod Niecen &mdash; er det sandt, at det er
forbundet med en vis ... æ ... Vellystfornemmelse
at føde et Barn?</p>

<p>Rositta rødmede atter:</p>

<p>&mdash; Men Tante Karen dog ...!</p>

<p>&mdash; Ja, det har jeg nemlig hørt ... Jeg har jo
aldrig selv været i den Situation ... Men jeg har
<em>læst</em> om det.</p>

<p>Rositta bøjede Hovedet uden at svare. Fru Karen
sendte hende et hvast Sideblik og fortsatte derpaa
ganske uden Overgang:</p>

<p>&mdash; Skal I til Havslunde paa Fredag?</p>

<p>&mdash; Ja ... Isidor ... Jeg tager ikke med.</p>

<p>&mdash; Kan Du forstaa, lille Pige, at de holder Selskab
saa hurtig oven paa det Selvmord?</p>

<p>&mdash; Naa&mdash;aa&nbsp;...</p>

<p>&mdash; Det er naturligvis Line, der vil vise Verden&nbsp;...</p>

<p>&mdash; Nej, det er dog vist Onkel Nils&nbsp;...</p>

<p>&mdash; Maaske. Men saa kunde <em>hun</em> dog sætte sig
imod denne Forargelse.</p>

<p>&mdash; Det er vist ikke saa nemt&nbsp;...</p>

<p>&mdash; Aa, hvis hun <em>vilde</em>! Men hun gaar rundt der
og behager sig i at spille den undertrykte ... Hun
er en daarlig Kone for Nils; han skulde tages paa
en hel anden Maade.</p>

<p>Fru Rositta smilede uskyldigt; men helt dybt inde
i hendes Øjne kom og forsvandt en Lysprik ikke
større end Spidsen af en Naal:</p>

<p><a class="pagenum" name="Side_145" id="Side_145" title="[S. 145]"></a>
&mdash; Ja, sagde hun rolig &mdash; han burde have haft
Tante Karen!</p>

<p>Nu var det Fru Uldahls Tur til at rødme; og
hendes Øjne flammede ondt. Men da Rositta stadig
saa lige uskyldig og uvidende ud, beroligede hun
sig og nøjedes med at sige:</p>

<p>&mdash; Ja, maaske ... Jeg har i det mindste vist
mig en Opgave voksen, der var fuldt saa svær som
hendes! ... Naa, føjede hun saa til &mdash; Frantz har
i de sidste Aar saamænd ikke givet nogen Grund
til Klage; jeg er fuldt ud tilfreds med min Lod ...
nu; og der gaar ikke en Dag, uden at Frantz er mig
taknemmelig!</p>

<p>&mdash; Jeg holder saameget af Onkel Frantz ...
sagde Fru Rositta mildt.</p>

<p>&mdash; Ja, han er saamænd ogsaa et rigtig erkegodt
Menneske ... En Mand ender <em>altid</em> med at blive
det, hans Kone gør ham til! Nu skal vi snart ha'
Sølvbryllup.</p>

<p>&mdash; Ja, det skal I jo ... i April?</p>

<p>&mdash; Ja; og hele Slægten skal samles, baade Heinemann'erne
og Uldahl'erne.</p>

<p>&mdash; Det bliver da morsomt&nbsp;...</p>

<p>&mdash; Ja; baade jeg og Frantz glæder os ogsaa meget
dertil ... Det bliver netop en Søndag, saa vi
begynder med at gaa i Kirke og takke Gud; og om
Aftenen er der saa Middag paa Kragholm.</p>

<p>&mdash; Naa!</p>

<p><a class="pagenum" name="Side_146" id="Side_146" title="[S. 146]"></a>
&mdash; Ja, Du og din Mand faar naturligvis ogsaa en
Indbydelse.</p>

<p>&mdash; Ja&mdash;e Tak&nbsp;...</p>

<p>&mdash; Apropos, lille Reseda&nbsp;...</p>

<p>&mdash; Det maa Du ikke kalde mig! afbrød den lille
Frue heftig.</p>

<p>&mdash; Men Herregud, det gør jo din Mand ...!</p>

<p>&mdash; Ja, netop derfor! Ingen andre maa! Jeg vil
ikke ha' det!</p>

<p>Hun var blevet ganske bleg af Ophidselse.</p>

<p>&mdash; Naa, naa, godt Ord igen ...! sagde Fru
Karen forbløffet &mdash; Men det var det, jeg vilde sige,
fortsatte hun saa &mdash; véd Du, om Isidor har med
Onkel Joachims Affærer at gøre? Man siger det.</p>

<p>Rositta var atter blevet rolig:</p>

<p>&mdash; Saa&mdash;e? sagde hun &mdash; Ja, jeg er ikke inde i
min Mands Forretningssager.</p>

<p>&mdash; Er han hjemme?</p>

<p>&mdash; Nej, han er paa Kontoret.</p>

<p>&mdash; Hør, kunde Du ikke underhaanden skaffe mig
det at vide?</p>

<p>&mdash; Nej, Tante Karen, det kan jeg ikke ... Isidor
vilde tro, at jeg var blevet vanvittig.</p>

<p>&mdash; Er det da sandt, at I aldrig taler sammen?</p>

<p>&mdash; Naa&mdash;aa, det er maaske lidt overdrevent. Men
da aldrig om den Slags Ting; de morer os ikke.</p>

<p>&mdash; Det maa da være frygteligt!</p>

<p>Fru Rositta lo stille:</p>

<p>&mdash; Tror Du ...?</p>

<p><a class="pagenum" name="Side_147" id="Side_147" title="[S. 147]"></a>
Men Fru Karen, der var inde i sit, vedblev:</p>

<p>&mdash; Har Du og din Mand været derovre?</p>

<p>&mdash; Hvor?</p>

<p>&mdash; Paa Ravnsholt ... nu han skal til at dø?</p>

<p>&mdash; Vi kender ham jo næsten ikke.</p>

<p>&mdash; ... Hvis din Mand er hans Executor!</p>

<p>&mdash; Ja&nbsp;...</p>

<p>&mdash; Er han da det?</p>

<p>&mdash; Det véd jeg virkelig ikke, Tante Karen.</p>

<p>Fru Uldahl satte vredt Tænderne i en ny Makron,
saa at den brast med et Knæk:</p>

<p>&mdash; Du er <em>ganske</em> umulig, lille Rositta! Du
<em>lever</em> jo slet ikke i <em>denne</em> Verden!</p>

<p>&mdash; Naa&mdash;aa ... jo&mdash;o ... lidt&nbsp;...</p>

<p>&mdash; Pigebørnene fra Havslunde kom da ind til
ham, da de var der.</p>

<p>&mdash; Saa&mdash;aa, gjorde de det&nbsp;...</p>

<p>&mdash; Hvad mon de talte om?</p>

<p>&mdash; Det véd jeg ikke ... Jeg véd ikke engang af,
at de har været der.</p>

<p>&mdash; Naa, ikke ... Jo, jeg tænkte saamænd ogsaa
saa smaat paa at tage derover; det er jo Frantzes
kødelige Onkel ... men man trænger sig jo nødig
paa; det kunde saa let misforstaas.</p>

<p>&mdash; Mon ...?</p>

<p>&mdash; Ja&mdash;e, det kunde ... Og sæt, man ikke slap
ind! De fra Hvidgaard galoperede derover en Dag;
men hun, <em>Pompadour</em>, som Palle kalder hende,
viste dem af.</p>

<p><a class="pagenum" name="Side_148" id="Side_148" title="[S. 148]"></a>
&mdash; Saa&mdash;e&nbsp;...</p>

<p>&mdash; Men jeg <em>under</em> dem det!</p>

<p>&mdash; Ja, det gør Tante vel&nbsp;...</p>

<p>&mdash; Ja, det ved Gud, jeg gør! Hvad vilde de der!
... Har din Mand talt noget om, lille Pige, at
Joachim har gjort Testamente?</p>

<p>&mdash; Nej&nbsp;...</p>

<p>&mdash; Ja, for Du véd vel, at han og Pompadour har
levet som Mand og Kone i mange Aar! Og saa har
hun jo de tre lange Bondelømler af Sønner, der driver
rundt paa Gaarden.</p>

<p>&mdash; De skal være saa dygtige&nbsp;...</p>

<p>&mdash; Ja, som Kreaturpassere! ... Men han testamenterer
dem vel nok nogle Tusind Kroner hver
... Moderen har jo tjent ham tro &mdash; baade i den
ene og den anden Retning.</p>

<p>&mdash; Ja, det er vel hende, der har styret hele den
store Husholdning&nbsp;...</p>

<p>&mdash; Det ha'de han hende jo til! ... Og <em>Nils</em> faar
<em>ikke</em> Ravnsholt! han og Joachim kan ikke døje hinanden
siden den latterlige Historie med den Stok
... Men det er <em>det</em>, jeg stadig har bebrejdet Frantz,
at han ikke har forstaaet at holde sig til ...
og nu er det jo snart for sent!</p>

<p>Fru Karen løste Hattebaandene, nippede til sin
Madeira og pustede ud.</p>

<p>Og Fru Rositta betragtede hende stjaalent fra
Siden, halvt uvillig og halvt nysgerrig, idet hun<a class="pagenum" name="Side_149" id="Side_149" title="[S. 149]"></a>
dybt undrede sig over den Forskel, der, trods alt,
kan være paa Mennesker&nbsp;...</p>

<p>&mdash; Har Du hørt noget om, lille Pige, at Nils vil
købe Egesborg tilbage, hvis han arver Joachim?</p>

<p>&mdash; Nej&nbsp;...</p>

<p>&mdash; Aa&mdash;r, Du er ganske umulig at tale med!</p>

<p>&mdash; &mdash;</p>

<p>Lidt efter tog Fru Karen Afsked.</p>

<p>Da hun kom udenfor paa Vejen, sagde hun til
sig selv:</p>

<p>&mdash; Den kære Rositta, Gudbevares, hun kan saamænd
være meget sød, men hun er og bliver dog
et lille Fæ ...!</p>




<hr class="chapbreak" />

<p><a class="pagenum" name="Side_150" id="Side_150" title="[S. 150]"></a>
<a name="KAPITEL_30" id="KAPITEL_30"></a>
Fredagen mellem Jul og Nytaar var der altsaa
Familiemiddag paa Havslunde&nbsp;...</p>

<p>Selskabet sad om Bordet i den store Spisesal.</p>

<p>Nils Uldahl slog paa sit Glas og rejste sig. Der
blev dødsensstille:</p>

<p>&mdash; Mine Damer og Herrer! begyndte han &mdash; Maa
jeg paa min kære Hustrus og egne Vegne bringe
Dem en hjertelig Tak, fordi De har gjort os den
Glæde at møde frem her i Aften. Desværre kan vi
ikke, saa ofte som vi gerne vilde det, nyde godt
af Deres udsøgte Selskab. Jeg lever jo, som De véd,
en stor Del af Aaret i en Art frivillig Landflygtighed,
idet jeg sammen med en Del andre lige- og
uligesindede Kaldsfæller sidder i Landets Raad og
spinder det Tovværk og nitter de Planer, der holder
vort lille Samfund flydende ... Men, mine Damer
og Herrer, ihvor ærefuld og eftertragtet end denne
Bestilling er, saa betænker jeg mig alligevel ikke paa
at kalde de Husfædre tifold lykkeligere, der Aaret
rundt kan dvæle i deres Families Skød, saaledes
som for Eksempel min kære Broder Frantz! ...<a class="pagenum" name="Side_151" id="Side_151" title="[S. 151]"></a>
Og naar jeg nu derfor vender mig til Dig, min
højtelskede Hustru, er det for at bringe Dig en&nbsp;...</p>

<p>&mdash; <em>Far</em>! ... Du <em>maa</em> ikke! ... Hvor <em>kan</em>
Du dog! ... Du <em>maa</em> ikke!</p>

<p>Frøken Sofie var sprunget op fra sin Plads og
stod ligbleg med skinnende, taarefyldte Øjne og
fægtede ganske ude af sig selv med Armene strakt
frem imod Faderen:</p>

<p>&mdash; Du <em>maa</em> ikke ...! Jeg vil ikke ha' det ...!
Du <em>maa</em> ikke! gentog hun.</p>

<p>Fru Line skyndte sig hen til hende:</p>

<p>&mdash; Men Sofie ... lille Sofie&nbsp;...</p>

<p>&mdash; Han <em>maa</em> ikke, Mor! ... Sig det til ham! ...
Hvor kan han dog nænne det ...!</p>

<p>&mdash; Ja, ja, nu skal jeg sige det, nu skal jeg sige
det ... Men kom Du nu med mig!</p>

<p>Og hun lagde en Arm om Datteren og førte hende
ud&nbsp;...</p>

<p>Nils Uldahl havde sin Niece Mona til Bords. Han
havde, straks da Frøken Sofie begyndte at skrige
op, sat sig med et beklagende Skuldertræk og livlig
givet sig til at konversere sin Borddame. Men hans
Øjne vogtede kolde og haarde paa Døren, Fru Line
var gaaet ud af. Og da det varede ham for længe,
inden hun igen viste sig, raabte han højlydt ned
over Bordet:</p>

<p>&mdash; Aa, Anna, vil Du ikke gaa op og se efter,
hvor din Mor bliver af; man kan ikke saadan forlade
sine Gæster!</p>

<p><a class="pagenum" name="Side_152" id="Side_152" title="[S. 152]"></a>
&mdash; Far ... lød det bønligt fra Charlotte og Frederikke.</p>

<p>Men han lod, som om han ikke hørte det, og tilføjede:</p>

<p>&mdash; Sig, at hun skal komme straks!</p>

<p>Og Frøken Anna rejste sig og gik&nbsp;...</p>

<p>Lidt efter traadte Fru Uldahl ind rolig og behersket:</p>

<p>&mdash; Undskyld ...! smilede hun, idet hun tog Plads.</p>

<p>I samme Nu rejste Nils sig:</p>

<p>&mdash; Ja, mine Damer og Herrer, fortsatte han, som
om intet var hændet &mdash; jeg vilde altsaa bede Dem
tømme et Glas for <em>Hjemmene</em>! Og til Dig, min
kære Hustru, vil jeg adressere en hjertelig Tak for,
hvad Du gennem mange Aar har været specielt for
Hjemmet her paa Havslundegaard! Samt desuden
en Tak for&nbsp;...</p>

<p>&mdash; Nils, Nils ...! lød det manende fra Frantz
Uldahl.</p>

<p>Men Nils forstærkede sin Stemme for at overdøve
ham:</p>

<p>&mdash; <em>... en Tak for den Kærlighed til
Deres Fader, som Du stedse har forstaaet
at indpode vore Børn! ... En
Skaal altsaa for Hjemmet repræsenteret
ved Fru Line Uldahl-Ege født
Sørensen!</em></p>

<p>Alle Gæsterne rejste sig; og Fru Line løftede smilende,
men lidt bleg, sit Glas imod dem.</p>

<p><a class="pagenum" name="Side_153" id="Side_153" title="[S. 153]"></a>
Hvorpaa hun rolig vendte sig om mod Pigerne,
der stod afventende ved Buffeten:</p>

<p>&mdash; Ja, saa kan I godt servere videre, Olga og
Marie&nbsp;...</p>

<p>&mdash; Satan til Kone! mumlede Hofjægermester Palle
beundrende &mdash; Hvor har hun den <em>Verden</em> fra!</p>

<p>&mdash; &mdash;</p>

<p>I Havesalen og de tilstødende Dagligstuer serveredes
Kaffen.</p>

<p>Alle Kroner og Lampetter var tændt. Og rundt
fra Væggene stirrede Forfædrenes malede Portrætter
ud over Forsamlingen: Olaf Uldahl, Slægtens Grundlægger;
og Mathias Uldahl, som havde købt og opbygget
Egesborg; og Etatsraaden og Etatsraadinden;
og Frøken Natalia og Frøken Bettina unge og
skønne i dybt nedringede Kjoler og med kostbare
Smykker paa Hals og Arme&nbsp;...</p>

<p>Men skønnest af alle Billederne var dog det legemstore
Digt over Fru Line, der hængte paa Havesalens
Midtervæg. &mdash; Hendes Mand havde i Tidernes
Morgen ladet hende male af Landets største
Maler. Og hun stod der paa Lærredet, som Nils
Uldahl første Gang havde set hende hin Formiddag
i Husum Krohave, stor og yppig under et bugnende
Æbletræ og plukkede Frugt ned ... den Frugt,
der skulde blive hende til Kundskaben paa Godt
og Ondt! Hendes fine regelmæssige Ansigt og gyldenblonde
Haar lyste i Solen; og Maleren havde lagt i
hendes dunkelblaa Øjne hele den sprøde Længsel<a class="pagenum" name="Side_154" id="Side_154" title="[S. 154]"></a>
efter »Lykken«, der gør Ungdomsaarene til saa
koglende-løgnagtig-forjættelsesrig en Skærsommernatsdrøm&nbsp;...</p>

<p>&mdash; Er <em>det</em> Fruen? spurgte Møller Hammer, en af
Nils Uldahls Folketingsstillere, han stod og stirrede
betaget paa Billedet.</p>

<p>&mdash; Ja, det er Fruen ... sagde Isidor Seemann,
der stod hos.</p>

<p>&mdash; Ja, Tiden gaar, og Vingerne suser! nikkede
Mølleren &mdash; Skal vi gaa ind og kæve en Kognak,
Herredsfuldmægtig?</p>




<hr class="chapbreak" />

<p><a class="pagenum" name="Side_155" id="Side_155" title="[S. 155]"></a>
<a name="KAPITEL_31" id="KAPITEL_31"></a>
Post-Ole bragte Morgenen efter Gildet den triste
Meddelelse til Havslundegaard, at nu var det rent
ud kontant skidt med Godsejeren paa Ravnsholt;
hvis han da ikke allerede <em>var</em> død.</p>

<p>Nils Uldahl satte sig øjeblikkelig i telefonisk Forbindelse
med Kragholm og Hvidgaard. Og de tre
Slægtninge besluttede at køre sammen over til Onkelen
og at tage Isidor Seemann med for at have
juridisk Hjælp ved Haanden, om fornødent gjordes.</p>

<p>Op ad Formiddagen mødtes de fire Herrer derfor
igen paa Havslunde. Og efter en kraftig Frokost
kørte de af Sted i Fruens Landauer. Alle fire var i
Pels og lodden Hue med Skindkraven slaaet op om
Ørene. Det var klart Frostvejr; og Marker og Veje
var hvide af nyfalden Sne.</p>

<p>Til at begynde med snakkede man muntert op, lo og
fortalte slibrige Historier. Men lidt efter lidt »slog«
Kulden og Frokosten dem, de blev tavse og nikkede
søvnigt hver boret ind i sit Hjørne af Vognen. Og til
sidst sov de alle undtagen Herredsfuldmægtigen. Han<a class="pagenum" name="Side_156" id="Side_156" title="[S. 156]"></a>
sad lysvaagen og morede sig med at studere sine Slægtninges
Ansigter, nu Søvnen havde lagt dem blot.</p>

<p>Især var det Kragholmer-Manden, der interesserede
ham.</p>

<p>Frantz Uldahls røde, fedladne Ansigt havde nemlig
ikke engang nu, han slumrede sødelig, mistet
det mærkelige hemmelighedsfuldt poliske Udtryk,
som i de senere Aar mere og mere havde præget
det. Det var, som gik han svanger med en Viden,
der hvert Øjeblik truede med at faa ham til at
briste ud i en høj Latter:</p>

<p>&mdash; Ha, ha&mdash;a! Der kan I bare se! <em>Det</em> havde
I vist ikke troet om mig!</p>

<p>Han gjorde sig øjensynlig den største Umage for
at tøjle denne sin indre Lystighed. Men helt lykkedes
det ham aldrig. Den trængte paa og trængte
paa og var derfor endt med at lægge over hans
tykke, godmodige Solsikke-Aasyn et Skær af permanent
Bristefærdighed, der ofte fik Fru Karen,
bedst som de sad hjemme i Stuerne paa Kragholm,
til irriteret at udbryde:</p>

<p>&mdash; Men, <em>Frantz</em>, dog, hvad <em>er</em> det, der morer
Dig saa utroligt? Det er dog ikke til at holde <em>ud</em>
at se paa det Grinebiderfysiognomi!</p>

<p>Saa slukkedes Frantz's Ansigt brat, Trækkene
slappedes og ligesom døde:</p>

<p>&mdash; Det er ingenting, lille Karen, sagde han &mdash;
ingen Verdens Ting!</p>

<p>Men straks efter sprang der saa igen en Smilemuskel<a class="pagenum" name="Side_157" id="Side_157" title="[S. 157]"></a>
frem, og saa nok en og en til ... og snart
lyste han paa ny af den samme hemmelighedsfulde
og kildrende indre <span lang="de">Heiterkeit</span>.</p>

<p>Selv naar han sov, bevarede hans Ansigt som
Regel et vist overstadigt Udtryk. Fru Karen havde
iagttaget Fænomenet, engang han var faldet i Søvn
ved Middagskaffen. Cigaren havde han tabt, og Armene
hang slappe ned. Men Rynkerne i Øjenkrogene
spillede, og Mundvigene var i stadig polisk Bevægelse.</p>

<p>Uhyggelig til Mode var Fru Karen ikke blevet,
thi det var der ingen Grund til, saa pærehenrykt
Manden saa ud. Men hun var blevet arrig og usikker.</p>

<p>Hun havde i aarevis bildt sig ind at kende ham
til Bunds, og i lange Tider havde hans Opførsel ikke
givet Anledning til mindste Uro ... Men <em>nu</em>! Hvad
<em>kunde</em> det være, han gik rundt og tænkte paa,
Fyren!</p>

<p>Og pludselig slog den forvirrende Tanke ned i
hende:</p>

<p>&mdash; <em>Skulde</em> han mon ligge og grine saadan om
Natten ogsaa i Sengen ved Siden af hende!</p>

<p>Og straks samme Nat havde hun listet sig til at
stryge en Tændstik og bøje sig hen over ham:</p>

<p><em>Og se, der laa han udstrakt paa Ryggen
med Dynen op under Hagen og det
store, skikkelige Ansigt lysende af
den forborgneste undersøiske Fryd!</em></p>

<p>&mdash; <a class="pagenum" name="Side_158" id="Side_158" title="[S. 158]"></a>&mdash;</p>

<p>Just saaledes laa han ogsaa nu i sit Hjørne af
Vognen: Øjenvifterne gik, og Smilene legede; han
var ved at kvæles af Latter; indtil han pludselig
forløstes i hjerteligt: Haa, haa, haa&mdash;aa! og vaagnede.</p>

<p>Herredsfuldmægtigen lænede sig leende over imod
ham:</p>

<p>&mdash; Hvad er det dog, Onkel har siddet og moret
sig saa kostelig over hele Tiden?</p>

<p>Frantz saa betuttet paa ham:</p>

<p>&mdash; Ingenting, min Dreng, ingen Verdens Ting!
mumlede han &mdash; Jeg har da vel ikke <em>sagt</em> noget?</p>

<p>&mdash; Jo, Onkel talte en Gang noget om <em>Østers</em>!</p>

<p>Den Gamle blev blussende rød:</p>

<p>&mdash; Snak ikke om det ...! hviskede han hurtig,
da Nils og Palle i det samme begyndte at røre
paa sig.</p>

<p>Hofjægermesteren gabede:</p>

<p>&mdash; Hvor langt er vi?</p>

<p>&mdash; Ved Hejredal Kro&nbsp;...</p>

<p>&mdash; Jeg bryder mig Fanden om at arve noget som
helst, lød det pludselig fra Nils &mdash; men <em>Stokken
vil</em> jeg sgu ha'!</p>

<p>&mdash; Ppø&mdash;ø ...! blæste Frantz.</p>

<p>&mdash; Hvad for en Stok? spurgte Palle, der havde
glemt Historien.</p>

<p>&mdash; Tipoldefars ... som den gamle Bandit, Joachim,
stjal fra Far i sin Tid.</p>

<p>&mdash; Han <em>vandt</em> den! ... i Karoline, rettede
Frantz.</p>

<p><a class="pagenum" name="Side_159" id="Side_159" title="[S. 159]"></a>
&mdash; <em>Vandt! Vandt!</em> ... Man har ikke Ret
til at spille den Slags Ting bort ... Vel, Isidor?</p>

<p>&mdash; Aa, jo&nbsp;...</p>

<p>&mdash; Et gammelt <em>Arvestykke</em>, der skal gaa
i lige Linje! Næ, Gu' har man ej!</p>

<p>&mdash; Du saa jo da, at Kongens Foged ... begyndte
Frantz.</p>

<p>Nils's Øjne lynede:</p>

<p>&mdash; Hold Kæft! sagde han &mdash; Stokken er <em>min</em>,
og det vidste den gamle Æsel godt, derfor slap han
den aldrig af Hænderne ... Hold lidt, Lars!</p>

<p>Lars holdt Hestene an; man tændte en Cigar; og
Snakken begyndte igen.</p>

<p>Man gav sig til at tale om Joachims Testamente.
Hvordan mon han havde fordelt Formuen? Pompadour
og hendes tre Lømler var naturligvis blevet
godt betænkt; men der var nok at tage af. Man anslog
den Gamles Efterladenskaber til godt tre Hundrede
Tusind Kroner foruden Gaard og Gods.</p>

<p>&mdash; Men her sidder vi og vrøvler, udbrød saa Hofjægermesteren
&mdash; <em>Du</em> er jo hans juridiske Konsulent,
Isidor.</p>

<p>&mdash; Nej ... det er Sagfører Baur.</p>

<p>&mdash; Den Bondefanger! brummede Nils stadig ophidset
&mdash; Det var da den værste, han kunde falde
i Kløerne paa!</p>

<p>De snakkede videre om Gaarden, om Besætningen
og om Driften. Hvis <em>Nils</em> fik Ravnsholt, vilde han
straks sælge den igen; han havde Brug for Kontanter,<a class="pagenum" name="Side_160" id="Side_160" title="[S. 160]"></a>
sagde han. Men til en <em>Bonde</em> solgte han ikke!
Det var væmmeligt at se, hvordan de Bøndertampe
var begyndt at brede sig rundt paa Herregaardene.
Der gik snart ikke en Dag, uden at man læste i
Avisen, at nu havde én eller anden Nielsen eller
Petersen eller Knudsen købt et eller andet gammelt
Gods!</p>

<p>&mdash; Eller en <em>Jensen</em>! supplerede Palle ondskabsfuldt
og pegede frem over Markerne mod Egesborgs
høje, hvide Hovedbygning, som de netop passerede.
Den laa støt og fornemt uden Taarne og Dikkedarer,
garderet af sine vældige, hundredaarige
Egealléer, bred og statelig som et Symbol paa svundne
Tiders solide Rigdom.</p>

<p>&mdash; Bonderak! mumlede Nils uden at se ned mod
Gaarden.</p>

<p>&mdash; Sagen er den, nikkede Frantz dybsindig &mdash; at
<em>vi</em> er ormstukne, Broder Nils, og de andre er sunde.
Vi er Spredere, og de andre er Samlere, <span lang="fr">voilà tout</span>!</p>

<p>&mdash; Ja, vi er i Sandhed de Udvalgte! lo Hofjægermesteren
&mdash; Det tror <em>de andre</em> da, indtil de selv
sidder paa Potten! For det vil engang gaa <em>dem</em>
ligesom os. Fædrene æder Druer, og Børnenes Tænder
bliver sure, ha, ha! ... Men foreløbig er de
altsaa endnu <em>Fædre</em>!</p>

<p>&mdash; Aa, <em>jeg</em> skulde nok ha' klaret mig, hvis jeg
havde faaet Lov at blive siddende paa Egesborg!
sagde Nils hidsig.</p>

<p><a class="pagenum" name="Side_161" id="Side_161" title="[S. 161]"></a>
&mdash; Og havde haft Onkel Joachims Elfenbensstok!
mumlede Frantz &mdash; Ja, den Historie kender vi!</p>

<p>Isidor Seemann, der stadig forholdt sig tavs,
stjal sig til igen at betragte sine Slægtninges Ansigter:</p>

<p>Nils's, der før under Søvnen havde set slapt og
træt, næsten forpint ud, var nu, da han var vaagen og
i Aande, livligt nok; og de store, vandblaa, upaalidelige
Øjne lyste ondt.</p>

<p>Palles Ansigt derimod bevarede bag sit vældige
Skæg omtrent samme Udtryk af godmodig og brutal
Kraft, hvad enten han sov eller vaagede. Han
lignede Vildmanden i det danske Vaaben, paaklædt,
soigneret og i Legemsstørrelse.</p>

<p>Og Frantz, den underfundige Sjæl, sad stadig,
selv naar han sagde dybsindige Ting, og stred sin
evige Strid med hin hemmelighedsfulde og ufattelige,
undersøiske Lattertilbøjelighed&nbsp;...</p>

<p>Lars Kusk meldte fra Bukken:</p>

<p>&mdash; Der kommer Provst Langkilde og Prokurator
Bauer!</p>

<p>&mdash; Hov! Halløj! Stop en halv! raabte Hofjægermesteren,
da Køretøjerne passerede hinanden.</p>

<p>Men Provsten og Sagføreren sad saa dybt begravet
i deres Pelse, at de hverken saa eller hørte.</p>

<p>&mdash; I skal se, at der spekuleres paa Rævestreger,
sagde Nils &mdash; siden baade Loven og Profeterne er
ude! ... Kør <em>til</em>, Lars!</p>




<hr class="chapbreak" />

<p><a class="pagenum" name="Side_162" id="Side_162" title="[S. 162]"></a>
<a name="KAPITEL_32" id="KAPITEL_32"></a>
Da Landaueren holdt foran Ravnsholt Hovedbygning,
kom imod Sædvane kun en Tjenestepige
frem i Døren.</p>

<p>&mdash; Hvordan staar det til med Godsejeren? spurgte
Nils.</p>

<p>&mdash; Han er ... han er død, stammede Pigen og
stak i Graad.</p>

<p>&mdash; Er han død?</p>

<p>&mdash; Ja ... han døde ... her for en Time ...
siden.</p>

<p>&mdash; Hvor er Madam Henriksen?</p>

<p>&mdash; Hun bad mig ... se ... at faa Herrerne ...
af Sted igen&nbsp;...</p>

<p>Nils blev sprutrød:</p>

<p>&mdash; Sig, at vi vil tale med hende!</p>

<p>&mdash; Jo&nbsp;...</p>

<p>&mdash; Vi gaar ind paa Kontoret.</p>

<p>&mdash; Jo ... Pigen forsvandt skyndsomst.</p>

<p>&mdash; Jeg tror, Kællingen er forrykt, buldrede Nils
løs, da man var kommen ind paa Kontoret &mdash; Vil
hun jage Familien paa Porten!</p>

<p><a class="pagenum" name="Side_163" id="Side_163" title="[S. 163]"></a>
&mdash; Saa, saa, Nils! manede Frantz &mdash; lad nu være
med at lave Frikadeller lige straks!</p>

<p>Herredsfuldmægtigen var gaaet hen til Vinduet
og saa ud over den øde, vinterlige Gaardsplads, der
var hvid af nyfalden Sne&nbsp;...</p>

<p>&mdash; Nu kommer hun ...! sagde Hofjægermesteren.</p>

<p>Der lød Trin i Entréen af mange og tunge Fødder,
og Døren blev sindig aabnet.</p>

<p>Det var Pompadour fulgt af sine tre Sønner.</p>

<p>&mdash; Hvad Fanden har hun dem med for! tænkte
Nils og sendte dem et bistert Øjekast.</p>

<p>&mdash; Goddag ... hilste Pompadour rolig &mdash; og
Velkommen til Ravnsholt!</p>

<p>Sønnerne sagde intet; men blev staaende bag Moderen
som en Livvagt.</p>

<p>De var store, velskabte Mænd med strenge, alvorlige
Ansigter. Deres Ryg var lidt bøjet af Arbejde.</p>

<p>Herrerne hilste; og der blev et Øjebliks Tavshed,
hvorunder man ligesom tog Maal af hinanden.</p>

<p>Saa begyndte Nils famlende:</p>

<p>&mdash; Ja, Madam Henriksen, vi kommer jo altsaa
for sent&nbsp;...</p>

<p>&mdash; Det gør I nok ... sagde Pompadour.</p>

<p>&mdash; Vi vilde have hilst paa Onkel&nbsp;...</p>

<p>&mdash; Naa, vilde I det ...?</p>

<p>Der var over Bondekonen, som hun stod dér foran
Herremændene, en egen bidsk Vagtsomhed. Hun
stod, hvor hun stod, følte man, og lod sig ikke rokke.</p>

<p><a class="pagenum" name="Side_164" id="Side_164" title="[S. 164]"></a>
&mdash; Naa, han var jo en gammel Mand! forsøgte
Nils i en lettere Tone.</p>

<p>&mdash; Ja, det var han jo ... lød det uforstyrret.</p>

<p>&mdash; Vil Madam Henriksen ikke sidde ...?</p>

<p>&mdash; Tak, jeg staar godt, som jeg staar&nbsp;...</p>

<p>Nu tabte Nils Taalmodigheden og gik lige løs paa
Sagen:</p>

<p>&mdash; Har Madam Henriksen nogen Mening om,
hvilke testamentariske Dispositioner min Onkel har
efterladt sig? spurgte han forretningsmæssig.</p>

<p>&mdash; Det kunde nok hænd's ... sagde Madammen.</p>

<p>&mdash; Ja, Madam Henriksen har jo været den Afdødes
eneste Fortrolige i mange Aar ... Og jeg
kan paa samtlige tilstedeværende Arvingers Vegne
forsikre, at det ikke skal skorte paa Erkendtlighed
fra vor Side for Deres tro Tjeneste.</p>

<p>Frantz og Palle nikkede tilsluttende.</p>

<p>&mdash; Tak, sagde Pompadour uden at fortrække en
Mine &mdash; men vi klarer vos nok sæl&nbsp;...</p>

<p>Nils var lige ved at fare løs paa hende, men beherskede
sig:</p>

<p>&mdash; Ja, min Onkel har vel rimeligvis betænkt Dem
og ... og <em>Deres</em>, nikkede han kort. Og derpaa
fortsatte han &mdash; Naamen, for at holde os til det
mere nærliggende ... Min Broder og jeg skal nok
ordne det fornødne med Hensyn til Begravelsen,
naar De blot, gode Henriksen, vil paatage Dem Bespisningen
her den Dag. Her kommer rimeligvis en<a class="pagenum" name="Side_165" id="Side_165" title="[S. 165]"></a>
Hoben gode Mennesker, der vil bevise den salig
Afdøde den sidste Ære ... han var jo almindelig
afholdt. Men De kan jo tage den Hjælp, De tiltrænger;
knibes skal der ikke, forstaar De ... Er
der nogen bestemt Præst, min Onkel har ønsket sig?</p>

<p>Pompadour stod rolig og uanfægtet og hørte paa
Nils Uldahls lange Tale. Men hendes Sønner skævede
sky til hinanden og flyttede nervøs paa Fødderne.
Og endelig brast det ud af Hans, den ældste:</p>

<p>&mdash; Du kan jo li'saagodt sige det straks, Mor&nbsp;...</p>

<p>&mdash; Hvad er det, der skal siges? fôr Nils rasende
op; han havde hele Tiden haft paa Fornemmelsen,
at der laa noget og truede bag Konens mutte og
afvisende Holdning; og nu var hans Selvbeherskelse
opbrugt &mdash; Hvad er det, der skal siges? gentog han,
da ingen straks svarede &mdash; Hvad er det for Lumskerier,
I har haft for? Det skulde sgu ikke undre
mig, om I har faaet den gamle Slyngel derinde til
baade det ene og det andet!</p>

<p>Palle greb ham haardt i Armen:</p>

<p>&mdash; Men Onkel dog, husk dog paa Huset, Du er i!</p>

<p>&mdash; Slip mig Dreng!</p>

<p>&mdash; Kære Onkel Nils ... forsøgte Herredsfuldmægtigen.</p>

<p>&mdash; Hold Mund! Jeg trænger ikke til Formynder!</p>

<p>Han var nu ganske ude af sig selv og fôr op og
ned ad Gulvet og fægtede med Armene.</p>

<p>Saa gik Frantz stille hen til Konen og spurgte
næsten venligt:</p>

<p><a class="pagenum" name="Side_166" id="Side_166" title="[S. 166]"></a>
&mdash; Naa, hvad er det saa, De har at sige os, lille
Madam Henriksen, at vi kan faa Ende paa det?</p>

<p>Pompadour vendte sig tøvende og raadvild om
mod Sønnerne: Nu, det skulde frem, var det alligevel
ikke saa nemt&nbsp;...</p>

<p>Men Sønnerne nikkede alle tre kort og bestemt;
og Hans, den ældste, gentog:</p>

<p>&mdash; Ja, sig det kun, Mor; de <em>skal</em> jo ha' det at
vide&nbsp;...</p>

<p>Men endnu et Øjeblik tøvede hun. Det var
ogsaa en mægtig Tidende, hun skulde frembære;
hun næsten svimlede ved Tanken og Virkningen:</p>

<p>&mdash; Det er det, jeg har at sige, begyndte hun saa
langsomt &mdash; at Godsejeren i Formiddags giftede sig
med mig&nbsp;...</p>

<p>Nu var det sagt, og nu fik hun sin gamle Sikkerhed
tilbage:</p>

<p>&mdash; <em>Saa nu er Ravnsholt min og Drengenes,
og vi skal nok sæl besørge Begravelsen,
og hvad der ellers falder
for!</em></p>

<p>&mdash; Det var som syv Satan! brast det overrasket
ud af Frantz. Og Hofjægermesterens Hænder knyttede
sig uvilkaarlig: Vel havde man ventet sig noget
af hvert, men dette var dog <em>for</em> gement af den
Gamle!</p>

<p>Nils stod et Øjeblik fuldstændig lammet. Men saa
gik han pludselig vild af Raseri løs paa Isidor Seemann
og skreg ham ind i Ansigtet:</p>

<p><a class="pagenum" name="Side_167" id="Side_167" title="[S. 167]"></a>
&mdash; Staa ikke der som et Umælende! Hvad tror
Du, vi har taget Dig med for? Sig dog den Kælling
og hendes Horeyngel Besked! ... Men Du glæder Dig
rimeligvis paa deres Vegne, Du med din <em>Tegnelærer</em>
til Far!</p>

<p>&mdash; Nils, <em>Nils</em> dog ...! lød det paa ny fra Frantz.</p>

<p>Men Isidor sagde rolig:</p>

<p>&mdash; Der er ikke noget at sige, Onkel Nils; vi
mødte jo før baade Provsten og Sagføreren, saa
alt er rimeligvis bragt i lovformelig Orden.</p>

<p>&mdash; Ja, nikkede Hans, den ældste, &mdash; alt er, som
det skal være, saa der er ikke andre, der har noget
at sige her paa Ravnsholt end vi&nbsp;...</p>

<p>&mdash; Men Godsejeren har da sat tredive Tusind
fast til hver af Frøknerne ... tilføjede Jeppe, den
næstældste, mildnende.</p>

<p>&mdash; Og er der ellers noget I vil ha' af Møbler og
den Slags, saa sætter vi os vel ikke op imod <em>det</em>
... endte Anders, den yngste.</p>

<p>De to andre Brødre nikkede bekræftende; og Madam
Henriksen sagde:</p>

<p>&mdash; Nej, ikke naar der da er Rimelighed i det&nbsp;...</p>

<p>Alle var de paa en vis Maade forlegne og skamfulde
over den uventede Lykke, der var vederfaredes
dem. Aldrig havde de vovet at tænke, at dette
kunde ske; og de forstod saa godt Uldahlernes
Harme og Græmmelse ... men nu det vidunderlige
<em>var</em> sket, skulde de vide at staa paa deres Ret!</p>

<p>Men Nils fôr op:</p>

<p><a class="pagenum" name="Side_168" id="Side_168" title="[S. 168]"></a>
&mdash; Saa den gamle Rakkerpukkel vilde spise ham
af med en Naadeskilling til hans Døtre? Aldrig i
Evighed skulde de faa Lov til at modtage dem.
Han var vel Herre i sit Hus og havde Magt til at
hindre, at hans Pigebørn modtog Almisser. Han var
Gudskelov endnu i Stand til at føde dem! ... Sig
om Vognen! kommanderede han pludselig &mdash; Ikke
et Sekund længere bliver jeg i dette Rakkerhus!
Sig om Vognen, Isidor, og lad os komme af Sted.</p>

<p>Frantz og Palle mente det samme: Hvad skulde
de blive her længere for; der var jo intet at gøre.</p>

<p>Men nu kom Husmoderen op i Pompadour:</p>

<p>&mdash; Vil I ikke ha' en Bid Brød og en Dram, forinden
I rejser? spurgte hun &mdash; Det er dog en lang
Vej ... Og Hestene har da ogsaa godt af at puste
lidt.</p>

<p>Nils svarede ikke. Hans Øjne var begyndt at løbe
ransagende rundt i Kontorets Kroge. Han var pludselig
igen kommen til at tænke paa Elfenbensstaven,
Familieklenodiet. Om han saa skulde vende op og
ned paa hele Huset, vilde han have den med sig:</p>

<p>&mdash; Hvor er den Stok, min Onkel plejede at gaa
med? spurgte han brydsk.</p>

<p>Madam Henriksens Øjne fik et sky Udtryk:</p>

<p>&mdash; Det véd ingen, sagde hun &mdash; I de Maaneder,
Godsejeren laa syg, har ingen set den.</p>

<p>&mdash; Sludder! Jeg <a class="corr" name="rett_9" id="rett_9" title="var: tar">ta'r</a> ikke herfra, før jeg har den!</p>

<p>Og Nils fôr ud i Entréen og søgte og søgte. Og
da han ikke fandt Stokken dér, brød han ind i<a class="pagenum" name="Side_169" id="Side_169" title="[S. 169]"></a>
Dagligstuerne, hvor »Løberne« dannede smalle Stier
fra Dør til Dør. Han kiggede bag Skabe og Sofaer,
i Hjørner og Kroge.</p>

<p>Madam Henriksen var fulgt med ham, at han
ikke skulde gøre Fortræd; og hun vilde helst have
standset ham, om hun havde kunnet:</p>

<p>&mdash; Finder vi Stokken, skal vi nok skikke Godsejeren
den over, gentog hun atter og atter, alt som
de kom frem &mdash; finder vi Stokken, skal vi nok skikke
Godsejeren den over, for det er jo da saa rimeligt,
at Godsejeren nu faar den.</p>

<p>Men Nils ænsede ikke hendes Ord. Han larmede
videre. Stokken <em>skulde</em> findes! Det manglede
bare, at de ogsaa skulde snyde ham for <em>den</em>!</p>

<p>Han gennemsøgte Havestuen og Spisestuen og de
tilstødende Værelser. Den var der ikke. Og han
kom ud i den lange, halvmørke Gang, hvor gamle
Rinaldo laa foran Joachims Dør. Hunden løftede
Hovedet og gøede. Men ikke en Lyd hørtes.</p>

<p>Pompadour stillede sig hurtig foran Døren:</p>

<p>&mdash; Nej, nej, sagde hun &mdash; der kan Godsejeren
ikke komme ind, der ligger jo Liget!</p>

<p>Nils greb hende i Armen for at tvinge hende bort;
men hun var stærkere end han, saa at de ligefrem
brødes.</p>

<p>&mdash; Forbandede Kælling! hvæsede han og hævede
Haanden for at slaa.</p>

<p>Men hun stødte ham haardt for Brystet, saa at<a class="pagenum" name="Side_170" id="Side_170" title="[S. 170]"></a>
han tumlede tilbage. Og i det samme undveg hun
og løb ind gennem Stuerne.</p>

<p>Han slog hastig en Haand i Dørgrebet for at
aabne. Men Døren var laaset. Nøglen havde siddet
i udvendig; og Pompadour havde listet sig til at
dreje den om og tage den med sig&nbsp;...</p>

<p>Da gav Nils Uldahl sig til i ubændigt Raseri at
hamre løs paa Døren med Hænder og Fødder, saa
at det gungrede gennem Huset&nbsp;...</p>

<p>Straks efter kom de andre løbende til og holdt
ham fast.</p>




<hr class="chapbreak" />

<p><a class="pagenum" name="Side_171" id="Side_171" title="[S. 171]"></a>
<a name="KAPITEL_33" id="KAPITEL_33"></a>
Landaueren rullede hjemad mod Havslunde. De
fire Herrer sad igen indsvøbt i deres Pelse. &mdash; Da
Nils Uldahl næsten med Magt var bleven bragt til
Sæde i Vognen, havde han først skældt og bandet
og larmet op. Saa var han med ét slaaet om og var
begyndt at klynke og klage over, at han var en
fuldstændig ruineret Mand, nu han saa skammelig
var bleven snydt for Arven fra Ravnsholt. Men da
Frantz og Palle straks interesseret havde spidset
Øren, tav han brat og var ikke mere til at faa et
Ord ud af.</p>

<p>Nu sad han og sov eller lod, som han sov. Og
snart efter var ogsaa de to andre Herrer faldet hen;
deres Øjne lukkede sig, og deres Hoveder fulgte,
viljeløst rokkende, Køretøjets Bevægelser.</p>

<p>Kun Herredsfuldmægtigen forholdt sig som paa
Udturen lysvaagen. Han tændte en Cigar og stirrede
tankefuld ud over de snedækkede Marker.</p>

<p>Men pludselig forstyrredes han i sine Drømmerier
af en lille hvislende og spruttende Lyd.</p>

<p>Det var Kragholmeren, der blev overvundet af
Latter&nbsp;...</p>




<hr class="chapbreak" />

<p><a class="pagenum" name="Side_172" id="Side_172" title="[S. 172]"></a>
<a name="KAPITEL_34" id="KAPITEL_34"></a>
I Dag er Fader da endelig rejst tilbage til sin
yndige Rigsdag. Véd Du, hvad Charlotte, Frederikke
og jeg gjorde, Isidor, da han kørte ud af Gaarden?
Vi tog hinanden i Hænderne og snurrede rundt ude
i Entréen, lige til vi faldt om alle tre i en Bunke
oven paa hinanden og laa og lo, saa at vi slet ikke
kunde rejse os igen. Aa, men det er nu alligevel saa
sørgeligt, at Børn skal føle saadan over for deres
egen Fader! Og det er slet ikke sandt, hvad Fader
vil bilde Folk ind, at det er Moders Skyld, at vi
hader ham, for hun gaar netop altid og formaner
os til at være venlige imod ham; og Pigebørnene gør
sig ogsaa Umage for det, <em>men jeg ikke! Om
han saa kom og tiggede mig paa sine
bare Knæ, saa gjorde jeg det ikke!</em> Det
kan gerne være, at jeg er <span class="sic" title="[sic]">hystererisk</span>, som Anna
siger, at jeg er, men jeg vilde forgaa af Skam, hvis
jeg skulde sleske for én, som jeg hader, <em>og jeg
hader Fader</em>; det er ham, der har ødelagt hele
mit Liv, for saadan som han behandler Moder. Jeg
forsikrer Dig, Fætter Isidor, at jeg kunde have
<em>dræbt</em> ham, da han forleden holdt sin modbydelige
Tale; havde jeg haft en Revolver, havde jeg<a class="pagenum" name="Side_173" id="Side_173" title="[S. 173]"></a>
skudt ham ned som et skadeligt Kryb! <em>Han</em>,
»<em>ulykkelig</em>«, som Du siger af dit gode Hjerte;
nej han er <em>ond, ond, ond</em>! ellers <em>kan</em> man ikke
gøre saadan noget. Og véd Du hvad, Fætter Isidor,
nu skal jeg sige Dig noget alvorligt, som jeg ikke
har betroet andre, men dette sørgelige Forhold
imellem Fader og Moder har gjort, <em>at jeg ikke
mere tror paa Gud</em>! Det er frygteligt, ikke?
og jeg er ogsaa selv saa forfærdelig ulykkelig derover,
men jeg <em>kan</em> ikke. Jeg sagde det forleden Dag
til Ingwersen, men hun er ogsaa den eneste, jeg har
betroet mig til, og hun sagde, at det var en af de syv
Dødssynder, for hvilke der ingen Sinde findes Tilgivelse!
Pyt, hvad bryder jeg mig om <em>det</em>, gensvarede
jeg hende, lad mig saa bare blive fordømt! Men der
er jo alligevel <em>det</em>, Fætter Isidor, at jeg alligevel er
bange. Og det er især om Aftenen, naar jeg er kommen
i Seng og lader være med at bede min Aftenbøn;
saa hører jeg saamange underlige Lyde, der
pusler omkring inde i Værelset, og Luften bevæger
sig, der er nogen, der lister rundt og slæber deres
Klædebon paa Gulvet; og saa tænker jeg, nu <em>kommer</em>
det, der <em>er</em> det! og saa borer jeg mig ned under
Dynen og ligger der og mærker, hvorledes Aanderne
griber fat i min Seng og gynger den frem og tilbage;
og jeg bliver saa forfærdet, at jeg folder Hænderne
og giver mig til at bede Aftenbøn alligevel, og det
plejer at hjælpe; men i Torsdags Aftes maatte jeg
bede den tre Gange, inden Sengen stod stille; og saa
ser jeg Forvalter Jensen hænge dernede i Laden, og<a class="pagenum" name="Side_174" id="Side_174" title="[S. 174]"></a>
Jomfru Helmer, der staar og griner af ham, og Spat-Maries
forfærdelige Alexandra, som de jo siger er
min Søster! Aa Isidor, Isidor, Du maa ikke blive
vred paa mig og tro, at min Kærlighed til Dig ikke
er ægte, men hvor <em>vilde</em> jeg dog sommetider ønske,
at jeg maatte dø af et Hjerteslag eller en Blodprop,
for saa var det hele da forbi!</p>

<p>Men nu kalder Frederikke paa mig, og saa maa
jeg skynde mig at slutte, for vi skal ud at rutsje
med Mikkel, Du véd, den lille islandske Hest, som
Fader har foræret os, han trækker Slæden op paa
Bakkerne, og saa rutsjer vi ned, det er saa morsomt.</p>

<p>Naturligvis var jeg en <em>Pjalt</em>, og er nu ligesaa
henrykt over Mikkel som Søstrene; <em>men ikke,
naar den gamle Svend er hjemme</em>!</p>

<p class="sig">
<span class="r2">Farvel! I Hast!</span><br />
Din til Døden<br />
<span class="r2">S.</span>
</p>

<p>Véd Du, hvad der staar uden paa min Dagbog?
Der staar:</p>

<div class="inscription center">
Spredte Blade<br />
til<br />
I. S.<br />
eller den,<br />
som jeg elsker højest i Verden<br />
at læses af ham<br />
efter<br />
min Død<br />
S. U-E.
</div>




<hr class="chapbreak" />

<p><a class="pagenum" name="Side_175" id="Side_175" title="[S. 175]"></a>
<a name="KAPITEL_35" id="KAPITEL_35"></a>
Allerede Dagen efter Onkel Joachims Død var
Nils Uldahl rejst tilbage til København efter først
i en fnysende Skrivelse at have underrettet Skifteretten
om, at hans Døtre ikke ønskede at modtage
den tiltænkte Arv. &mdash; Og ved den Gamles Begravelse
var Familien kun bleven repræsenteret af Isidor
Seemann.</p>

<p>Paa Kragholm, fortalte man, havde Fru Karen
lukket sin Mand inde for at ikke hans gode Hjerte
skulde løbe af med ham. Og paa Hvidgaard var
Herskabet fuldt optaget af egne Sager.</p>

<p>Thi skønt Fru Mona nu havde været gift med sin
Palle i godt tolv Aar, var hun dog stadig ikke faldet
til Ro. Zigøjnerblodet prikkede hende i Aarerne,
og der gik ikke en Dag til Ende, uden at hun mindst
ti Gange tænkte paa at flygte bort fra den hele
borgerlige Herlighed og tage fat paa sin gamle, fuglefri
Haandtering. Men endnu sad hun fast. Der var
saameget, der bandt hende: det dejlige Hjem, den
pragtfulde Mand, Heste, Vogne, Kusk, Tjener, Guld
og Ære.</p>

<p><a class="pagenum" name="Side_176" id="Side_176" title="[S. 176]"></a>
Og alligevel, alligevel! Det blev værre og værre
for hende at holde dette Fængselsliv ud. Nu var
hun femogtredive Aar; og om ikke længe vilde hun
være en gammel Kone!</p>

<p>Disse Tanker kunde gøre hende vild og ubændig.
Fernissen gled af hende, og hun kunde staa midt i
den hvide, stille Gaard som Tøsen fra den københavnske
Bagsal og sende en Strøm af skingrende
Skældsord efter sin fredsæle Mand, der i saadanne
Stunder helst tog Flugten bort i Skovene eller ud
over Markerne ... Og naar han saa efter Timers
Forløb igen viste sig, kastede hun sig angergiven
ind til ham og bad og tryglede om Forsoning og
Tilgivelse.</p>

<p>Og han tog hende i sine stærke Arme. Og de
glemte alle Stridigheder&nbsp;...</p>

<p>Men atter og atter brød Længselen efter tidligere
Tiders frie og ubundne Liv op i hende:</p>

<p>&mdash; Palle, kunde hun bede og krybe indsmigrende
sammen paa hans Skød &mdash; lille Palledreng, hør nu
paa mig og sig Ja? ... Lad os sælge hele Kramkisten
her, lave os et første Klasses <a class="corr" name="rett_10" id="rett_10" title="var: Cirkus">Circus</a> og rejse
Verden rundt? »Mona Lisa« er endnu ikke glemt. Du
kan tro, vi skal tjene Penge! ... Og naar vi saa
faar Gigt og Podagra, saa kan vi jo købe Hvidgaard
tilbage og køre rundt her i Rullestol til vore Dages
Ende. Saa har vi da i det mindste <em>levet</em>!</p>

<p>Men Palle rystede smilende paa sit Vildmandshoved:</p>

<p><a class="pagenum" name="Side_177" id="Side_177" title="[S. 177]"></a>
&mdash; Nej, nej, lille Mona, det gaar ikke; det forstaar
jeg mig ikke paa ... Og jeg vil ogsaa helst
beholde Dig for mig selv! &mdash; Men nu skal jeg sige
Dig en Ting, min Pige; nu bygger jeg Dig et Ridehus
hernede bag Mejeriet, Du véd, under de store
Elmetræer ud til Vejen. Og saa køber jeg Dig et
Par rigtige Arabere; saa kan Du ride og more Dig
saa galt, Du vil!</p>

<p>Hun faldt ham henrykt om Halsen:</p>

<p>&mdash; Jamen Publikum? spurgte hun saa &mdash; Hvor
faar vi Publikum fra? Jeg kan ikke arbejde uden
Publikum.</p>

<p>&mdash; Publikum ...? sagde han og klaskede sig paa
Laaret &mdash; Publikum ... det er <em>mig</em>! eneste Palle
Uldahl til Hvidgaard! ... Tror Du, jeg vil unde
andre <em>den</em> Fornøjelse!</p>

<p>&mdash; &mdash;</p>

<p>Og Ridehuset blev bygget og Hestene købt; og
Mona Lisa begyndte paa ny hed af Iver at øve sig
i Jockeyridt og Hestedressur. Hendes Kommandoraab
og Kampskrig klang langt ud over Vejen, saa
at Bønderne korsede sig, naar de kørte forbi.</p>

<p>Og ret længe nøjedes Palle ikke med at være Tilskuer.
Fru Monas Begejstring rev ham med sig. Han
blev hendes Elev og lærte at ride Kunstridt og
Skoleridt. Og de jog Side om Side Manegen rundt
i det vildeste Parforceløb, hvor Staldknægtene stod
med Stænger og Risgærder, som Hestene satte over,
saa at Savsmuldet føg i Luften.</p>

<p><a class="pagenum" name="Side_178" id="Side_178" title="[S. 178]"></a>
Det var to pragtfulde sorte Hingste, de red, »Castor«
og »Pollux«, fine, slanke og nervøse Skabninger,
som Mona Lisa selv. Og naar Dyrene fôr af Sted
med vajende Manker og prustende Næsebor, ophidsede
indtil Vildskab og sitrende af Utaalmodighed,
kunde Fru Mona gribes af saa sød en Rus, at
hun glemte, hvem og hvor hun var, kastede sig bag
over langs Hesteryggen og udstødte det Skrig, der
fordum i hendes Circustid havde jaget Blodet som
Ildbække gennem Tilskuernes Aarer.</p>

<p>Og da holdt Palle Uldahl sin Hest an i aandeløs
Betagelse:</p>

<p>&mdash; Mona, <em>Mona</em>! skreg han, og der strøg ham
en Rædsel gennem Hjertet for, at det engang skulde
gaa galt.</p>

<p>Men Mona lo og piskede løs paa Hestens Sider:</p>

<p>&mdash; Hæi &mdash; hopla, Castor! ... Hu&mdash;iii!</p>

<p>Og Castor satte i Spring med hende ind gennem
Porten og ind i Stalden, der ved en Tilbygning var
sat i Forbindelse med Ridehuset&nbsp;...</p>

<p>Men lige overfor, i den modsatte Gavl, var indrettet
et Par Bade- og Paaklædnings-Værelser med
tæppebelagte Gulve og bløde Løjbænke. Her trak
Herskabet sig efter endt Opvisning tilbage, tog Bad
og klædte sig om, medens Rideknægtene ude i Stalden
afgned de dampende Heste &mdash; og turnerede
mangehaande Vittigheder.</p>

<p>&mdash; <a class="pagenum" name="Side_179" id="Side_179" title="[S. 179]"></a>&mdash;</p>

<p>Saa gik et Par Aars Tid. Og da Mand og Hustru
en Vinterdag stod nøgne og frotterede sig i et af
Paaklædningsrummene, kom Mona tilbage til sin
fikse Idé:</p>

<p>&mdash; <em>Nu</em> kunde vi da godt sælge Hvidgaard, Palledreng,
sagde hun &mdash; og lave et Circus; for nu er Du
ligesaa dygtig, som jeg.</p>

<p>Men Palle rystede igen paa Hovedet:</p>

<p>&mdash; Nej, lille Mona, det gaar ikke; jeg passer ikke
til det. Dette her er noget andet bare for sin Fornøjelses
Skyld. Men saadan at flakke rundt og vise
sig frem ... nej, nej!</p>

<p>Og han slog Armene om hende og trykkede hende
ind til sig:</p>

<p>&mdash; Men skynd Dig nu lidt at komme i Klæderne,
sagde han &mdash; saa skal Du se! Den russiske Slæde,
jeg har bestilt til Dig, er kommet i Morges og staar
ovre i Vognremisen.</p>

<p>&mdash; <em>Er</em> den kommet! Og det siger Du først nu!</p>

<p>&mdash; &mdash;</p>

<p>»Den russiske Slæde« havde Fru Mona set afbildet
i et udenlandsk Blad og faaet en mægtig Lyst til.
Og straks havde hendes Mand ladet én indforskrive
fra St. Petersborg. Den havde kun ét højt og smalt
Sæde paa lange spinkle Meder og kunde kun benyttes
af én Person. Men netop dette, havde tiltalt
hende: Tænk, at faa Castor og Pollux spændt for et
saadant Køretøj og saa under Piskesmæld og<a class="pagenum" name="Side_180" id="Side_180" title="[S. 180]"></a>
Klokkeklang at fare af Sted, saa Vinden skreg En
om Ørene!</p>

<p>Og nu stod Slæden der: rødlakeret og straalende
med et stort Isbjørneskind over Forlæderet og to
høje, forgyldte Lygtestandere henne bag Skærmnettet:
Det maatte være som et Æventyr at jage i
denne Slæde henover de hvide Veje en maanelys
Nat, naar Sneen skreg under Hestenes Hove, og
Stjernerne lo af Kulde!</p>

<p>&mdash; &mdash;</p>

<p>Og Aften efter Aften lod nu Fru Mona Vinteren
igennem spænde for Slæden, og fôr saa med Topper
og Svajfere og ringlende Klokkespil bort over Vindebroen,
medens Skæret fra de høje Standlygter legede
i Hestenes blankstriglede Kroppe under det bølgende
Kanenet.</p>

<p>Og rundt om hende halsede, tumlede og rasede
hele Hunde-Meuten, væltede hinanden, bed, sloges
og glammede løs ... Hektor, Freja, Herkules,
Sonja, Chasseur ... og strøg saa i Firspring efter
Slæden frem over de tavse Veje.</p>

<p>Det var som selve Kong Valdemars vilde Jagt,
der lagde al Vejfred øde!</p>

<p>Og hæderlige Nattevandrere veg forfærdet i Grøften,
naar Synet nærmede sig. Og der stod de saa i
Sne til Bugen og stirrede efter hende og kunde ikke
komme til Vejret igen.</p>

<p>&mdash; Det Djævelskab! mumlede de &mdash; Det Djævelskab<a class="pagenum" name="Side_181" id="Side_181" title="[S. 181]"></a>
til Beriderfrue! Hun jager nok Livet af sig selv
engang!</p>

<p>Og de kravlede møjsommeligt frem af Sneen, medens
Toget rasede videre&nbsp;...</p>




<hr class="chapbreak" />

<p><a class="pagenum" name="Side_182" id="Side_182" title="[S. 182]"></a>
<a name="KAPITEL_36" id="KAPITEL_36"></a>
Det var Fastelavns Søndag.</p>

<p>Hele Havslunde By havde Uger igennem glædet
sig til denne Højtidsdag. Frøken Frederikke havde
nemlig arrangeret en Kostumefest nede paa den islagte
Bugt foran Badeplænen. Og der var udstedt
Indbydelser til alle Sognets Beboere.</p>

<p>&mdash; &mdash;</p>

<p>Allerede Klokken otte Morgen var Frederikke ude
af Sengen og henne ved Vinduet for at se paa Vejret:
Det var stille, diset Frost med Rim over alle
Træer og Buske.</p>

<p>Hun jog hurtig Fødderne i Morgentøflerne og løb
i Natkjole ud paa Gangen hen til Frøken Sofies aflaasede
Dør, hvor Tyrk laa udenfor som Vagt:</p>

<p>&mdash; Sover Du, Sofie?</p>

<p>&mdash; Ja ... lød det gnavent.</p>

<p>&mdash; Det bliver det dejligste Vejr!</p>

<p>&mdash; Hvad er Klokken?</p>

<p>&mdash; Otte!</p>

<p>Herpaa fulgte intet Svar kun en Brummen.</p>

<p><a class="pagenum" name="Side_183" id="Side_183" title="[S. 183]"></a>
Saa slog Frederikke arrigt i Døren, sparkede til
Tyrk: Store Bæst, ligger her og breder sig! ... og
skyndte sig forbi Annas Værelse og ind til Charlotte:</p>

<p>&mdash; Det er det dejligste Vejr, Charlotte, og blikstille!&nbsp;...</p>

<p>Charlotte rejste sig hastig over Ende:</p>

<p>&mdash; Hvad er Klokken?</p>

<p>&mdash; Otte&nbsp;...</p>

<p>&mdash; Saa er det altfor tidligt at staa op ... Kom
hellere her og put Dig lidt ned til mig?</p>

<p>Frederikke rødmede:</p>

<p>&mdash; Nej, ikke mere ... Det vil jeg ikke mere&nbsp;...</p>

<p>Charlottes Øjne lynede:</p>

<p>&mdash; Saa siger jeg til Mor, at Du løber og spiller
Kæreste med Elev Jakobsen!</p>

<p>&mdash; Pyt! Hvad tror Du, jeg bryder mig om <em>det</em>!</p>

<p>Den anden slog øjeblikkelig om:</p>

<p>&mdash; Kom ...? bad hun ydmygt og strakte Armene
frem.</p>

<p>&mdash; <em>Nej</em>, siger jeg jo!</p>

<p>Og ud fôr Frederikke af Værelset&nbsp;...</p>




<hr class="chapbreak" />

<p><a class="pagenum" name="Side_184" id="Side_184" title="[S. 184]"></a>
<a name="KAPITEL_37" id="KAPITEL_37"></a>
Klokken var tre. Solen var forlængst brudt frem
og havde jaget Taagen paa Flugt. Kostumefesten
var i fuld Gang&nbsp;...</p>

<p>Lørdag Aften havde Elev Jakobsen og et Par af
Karlene fejet og vandet en stor Skøjtebane nede
paa Bugten, og den laa nu staalblank og skinnende.</p>

<p>Der vajede Flag og Vimpler fra lange Stænger
med Granguirlander imellem. Havebænkene var stillet
frem; og fra en Forhøjning bygget af Cementtønder
og Vognbunde truttede fire Horn-Musici.</p>

<p>I Badeteltet lavede Ane Kokkepige Kaffe, og Frøken
Anna og Olga Stuepige gik rundt udklædte som
Hvedebrødskoner med uhyre Hankekurve i Aag
over Skuldrene og solgte gratis Fastelavnsboller.
Priserne steg hurtigt og fabelagtigt, thi Olga havde
fundet paa, at den, der kunde nævne den højeste
Pengesum, skulde beværtes først. Femhundrede og
halvtredsindstyvetusinde Millioner Kroner for en
Kop Kaffe med Brød var en ren Spotpris; og man
bød stadig hinanden over; det morede Gæsterne at<a class="pagenum" name="Side_185" id="Side_185" title="[S. 185]"></a>
svælge i disse uhyre Tal; de blev svimle af det og
følte sig for en Gang Skyld som Matadorer, hvad
der forhøjede Stemningen&nbsp;...</p>

<p>Med »Kostumeringen« derimod var det kun saa
som saa. Man holdt ikke af »at skabe sig ud« i Herskabets
Nærværelse.</p>

<p>Egentlig var det kun den lille Minka, Jægermesterens
Datter fra Mosegaarden, der rigtig havde
lystret Ordre. Hun havde iført sig sin Bedstemoders
gamle Landsdragt med guldnakket Bindehue, flaskegrønt
Skørt og sort Klædesliv med broget Skulderklæde.
Og hun saa henrivende ud: det gulblonde
Haar krusede frem om Pande og Kinder, Munden
smilede, og Øjnene lo. Og dertil var hun kun atten
Aar og havde det lækreste lille, buttede Legeme lige
til at gaa rundt <a class="corr" name="rett_11" id="rett_11" title="var: at">og</a> kysse paa. Der stod en Duft af
Erotik om hende, saa at alle Karlfolkene var som
galne efter at komme i hendes Nærhed.</p>

<p>Men bedst som de logrede og vred sig, kom Frøken
Charlotte, der var i Mandsklæder og stod bag
paa den lille Enspænderslæde forspændt med Islænder-Mikkel,
og snappede hende bort for Næsen af
dem og forsvandt langt ud over Bugtens snebelagte
Isdække.</p>

<p>&mdash; Nu farer Charlotte igen af med Minka! smilede
Fru Line, der saa til inde fra Land.</p>

<p>&mdash; Ja, det faar de da allenfals ingen <em>Børn</em> af!
sagde Staldkarlen, gamle Jens Pinedød, eller Pin'de-Jens,
som Medtjenerne kaldte ham.</p>

<p><a class="pagenum" name="Side_186" id="Side_186" title="[S. 186]"></a>
De omkringstaaende Koner og Piger hvinede af
Latter<span class="corr" title="var: ;">,</span> og Fru Line lo muntert med.</p>

<p>Hun havde paa Døtrenes indstændige Anmodning
kostumeret sig i Pelskaabe, Sommerhat og Solskærm.
Hun gik rundt og talte med Konerne
og Børnene. Og hvor hun viste sig, spirede Smilet
og Glæden; saa ligefrem og »gement« kunde hun belægge
sine Ord&nbsp;...</p>

<p>Nu opstod der pludselig en frygtelig Larm og Forvirring
med Hylen og Skrigen og Flugt til alle Sider.</p>

<p>Det var Fru Mona fra Hvidgaard, der kom farende
fra Lindealléen i Russer-Slæden og med hele
Hundekoblet efter sig.</p>

<p>Hun knaldede med Pisken, saa at Hestene stejlede
og Hundene trimlede:</p>

<p>&mdash; Goddag, Børn! Naa, hvordan morer I Jer?</p>

<p>&mdash; Tante Mona, Tante Mona! raabte Frøken Sofie
og løb hen mod Slæden.</p>

<p>Men Tante Mona standsede ikke. Hun svingede
Køretøjet et Par Gange rundt paa Pladsen og raabte
tilbage:</p>

<p>&mdash; Jeg skal hjem til Middag! Jeg vilde blot se,
hvordan I havde det!</p>

<p>Saa drejede hun igen Castor og Pollux ned ad
Lindealléen:</p>

<p>&mdash; Farvel, Farvel! raabte hun og svingede med
Pisken og forsvandt.</p>

<p>Hundene væltede efter hende&nbsp;...</p>

<p><a class="pagenum" name="Side_187" id="Side_187" title="[S. 187]"></a>
Hansine Havekone kom hen og nejede for Fru
Line. Hendes gamle Ansigt lyste af alle Rynker:</p>

<p>&mdash; Nej, saa priser jeg dog vores <em>egen</em> Frue!
sagde hun &mdash; hende, den anden, er da et sært <a class="corr" name="rett_12" id="rett_12" title="var: Vildtskud">Vildskud</a>!</p>

<p>&mdash; Hun er jo endnu ved Ungdommen, lille Hansine,
smilede Fru Uldahl tilbage. Og for at forebygge
al videre Tale om Fruen fra Hvidgaard,
spurgte hun &mdash; Har Hansine faaet Kaffe?</p>

<p>&mdash; Jo, mange Tak da&nbsp;...</p>

<p>&mdash; Hvad maatte Hansine betale for den?</p>

<p>&mdash; Hi&mdash;ja&mdash;e, lo den Gamle &mdash; En slap da ellers
med to Hundrede Miljoner, hi, hi!</p>

<p>&mdash; Det var billigt! Skal Hansine ikke have en
Kop til?</p>

<p>&mdash; Jo ... <em>Penge</em> kniber det jo ikke med i Dag!</p>

<p>Og Hansine rokkede fornøjet hen til Ane Kokkepige
i Badeteltet:</p>

<p>&mdash; Ti Tusind Miljoner Kroner og tre Mark og
fire, Ane! sagde hun grinende og fik den femte Kop
Kaffe udleveret&nbsp;...</p>

<p>Ungdommen derimod gav sig næppe Tid til at
spise. Den løb paa Skøjter, gled paa Glidebaner,
snurrede paa Iskarrusel, knuste Jydepotter og slog
Katten af Tønden. Der var stundom paa Festpladsen
en Larmen, Raaben og Spektakel, som holdt
hele Verden Frikvarter der paa Stedet ... og saa kom
oven i Købet Frøken Charlotte engang imellem farende
med sin Slæde midt ind i den hele Hurlumhej:</p>

<p><a class="pagenum" name="Side_188" id="Side_188" title="[S. 188]"></a>
&mdash; Ta' hende! Nap hende! raabte Karlene og jog
Næverne ud efter den lille Mose-Minka.</p>

<p>Men Charlotte slog løs paa Mikkel, og Pigebørnene
forsvandt igen ud over Isen&nbsp;...</p>

<p>&mdash; &mdash;</p>

<p>Saa lød der paa ny Piskesmæld og Klokkekimen
fra Lindealléen. Man troede, at det var den gale Fru
Mona, der kom tilbage. Men saa viste det sig at
være Lars Kusk, der var ude at sole de tre Gamle
fra Asylet. Han svingede med Bredslæden lige hen
foran Musikken, saa Skimlerne dansede.</p>

<p>&mdash; Nejmen, det er jo <em>Asylerne</em>! sagde Frøken
Sofie og løb op fra Isen med Skøjterne paa ...
Hun var i Cycledragt med Posebenklæder og rød- og
blaa-stribet Fiskertrøje. Paa Hovedet havde hun
en skotsk Hue, der sad hende bag ad Nakken og
skjulte Haaret:</p>

<p>&mdash; Vil I ha' en Tur med? spurgte hun og pegede
ud mod Iskarrusellen, hvor Børnenes Slæder susede
vildt i lange Reb.</p>

<p>&mdash; I Gu' fri og frels, lille Sofie! sagde Ingwersen &mdash; saa
blev der nok ingenting igen af vos!</p>

<p>Rottbøl sad stille lyksalig med »Nikoline« paa
Skødet. Solen varmede den Gamles Ansigt og Hænder;
og Dukken, der laa halvt ned, vendte velbehageligt
det hvide ud af Øjnene.</p>

<p>&mdash; Vil I ikke smage vores Kaffe? spurgte Fru
Line og vinkede af Hvedebrødskonerne, at de skulde
komme.</p>

<p><a class="pagenum" name="Side_189" id="Side_189" title="[S. 189]"></a>
&mdash; Jo&mdash;o ...! nikkede Lurvadt med lækkersultne
Øjne.</p>

<p>&mdash; Nej, vi vil ikke! sagde Ingwersen &mdash; Jeg fryser
ved Søen! Kør saa, Lars!</p>

<p>&mdash; Jamen en <em>Bolle</em>? raabte Frøken Anna &mdash;
En <em>Bolle</em>?</p>

<p>Og da Slæden i det samme satte sig i Bevægelse,
slyngede hun en Bolle midt ind imellem de Gamle.</p>

<p>Og man saa straks seks <a class="corr" name="rett_13" id="rett_13" title="var: grisdke">gridske</a> Hænder jage frem
for at kapre den&nbsp;...</p>

<p>&mdash; Ja, saadan sku' man ha' 'et! sagde Maren
Ørentvist til Spat-Marie og pegede.</p>

<p>&mdash; Ja, de har 'et <a class="corr" name="rett_14" id="rett_14" title="var: sku'">sgu</a> som Dronninger! nikkede
Marie.</p>

<p>&mdash; Og saa hører de endda ikke til <em>Familien</em>!
mumlede Lig-Johanne &mdash; Skønt hvem ka' for Resten
vide det!</p>

<p>Alle tre Madammer var i Søndagspudsen og havde
<span class="sic" title="[sic]">syt</span> sig et Par ekstra Tøjblomster og Baandender
paa Konehattene for at accentuere Festen.</p>

<p>Spat-Marie humpede rundt med sin Alexandra i
en værkbruden Barnevogn med Gummihjul. Pigen
var emballeret i Puder og Sjaler; og kun hendes forfærdelige
Svinetryne saas uophørlig gnaskende Bagværk
i sig. Naar den ene Bolle var fortæret, hylede
hun op og slog om sig, indtil hun fik den næste.
Moderen rev bogstavelig talt Hvedebrødet ud af
Hænderne paa de omstaaende Børn for at fylde
det i Datteren. Saaledes gik det ogsaa hjemme til<a class="pagenum" name="Side_190" id="Side_190" title="[S. 190]"></a>
Hverdag med Føden. Alexandras to smaa Brødre
Anders og Nils Peter, og Lig-Johannes Juliane holdt
sig derfor i Dag klogelig uden for Skudvidde&nbsp;...</p>

<p>Spat-Marie, der længe havde kigget langøjet efter
Fru Line, drejede nu Vognen med Datteren resolut
i Vejen for hende:</p>

<p>&mdash; ... 'da&mdash;a! hilste hun katteslesk &mdash; ja <em>vi</em> maa
da ri'nok osse hilse paa Fruen.</p>

<p>Frøken Sofie, der stadig stavrede rundt med Skøjterne
paa, vilde trække sin Moder bort med sig,
men Fru Uldahl blev staaende:</p>

<p>&mdash; Goddag, Marie! nikkede hun venlig, men undgik
dog at se paa Monstrummet i Vognen &mdash; hvordan
har vi det?</p>

<p>&mdash; Jo, Tak, lille Frue, smiskede den anden &mdash; saadan
som Smaafolk kan ha' 'et ... Vintren er
jo haard!</p>

<p>Alexandra begyndte at grynte ilde. Bollen, hun
sad med, var næsten opædt. Hun hvæsede og brummede
over den som et Dyr; og Spyttet flød hende
ud af Mundvigene.</p>

<p>Ogsaa Maren og Johanne havde nærmet sig. Og
de omstaaende Fruentimmers Ansigter blev rævespidse
og agtpaagivende: Nu blev der Spas!</p>

<p>Men Frøken Sofie rykkede Fru Line haardt i
Kaaben:</p>

<p>&mdash; Mor skal gaa med, sagde hun nervøst &mdash; straks!
Jeg kan ikke holde ud at staa længere paa de Skøjter!</p>

<p>Og da Alexandra i det samme gav sig til at hyle<a class="pagenum" name="Side_191" id="Side_191" title="[S. 191]"></a>
op for Alvor, nikkede Fru Uldahl Farvel og fulgte
med Datteren.</p>

<p>&mdash; Hæ, hæ! grinede Lig-Johanne ondt &mdash; hun er
ikke dristig ved vos ... <em>Fruen</em>!</p>

<p>Og de andre Smaakoners Ansigter saa skuffede ud.</p>

<p>&mdash; &mdash;</p>

<p>Borte paa Skøjtebanen legede Ungdommen Tagfat.
Man lo og larmede, saa det hørtes langt op paa
Land.</p>

<p>Heroppe stod Sørine Folkekokkepige og saa hadsk
ud. Elev Jakobsens Latter klang nemlig højt over
alle de andres; han havde forlængst glemt Affæren
med Forvalter Jensens Selvmord. Og siden Sørine
Juledags Aften saa moderligt havde taget sig af
ham, var der kommet baade Liv og Spræl i hans
tunge, saftfyldte Krop.</p>

<p>Og nu fôr han rundt derude paa Isen og gramsede
efter Pigerne, saa at hans halvgamle Læremoder var
ved at springe af Skindet af Jalousi.</p>

<p>Især var det væmmeligt at se paa, saa han og
Frøken Frederikke kunde more sig sammen; de løb
med krydsede Arme Banen rundt og mødtes og skiltes
og satte efter hinanden og snublede og laa og
rodede rundt, saa de var nærved at himle af Latter:</p>

<p>&mdash; Naa, Fanden for Resten med Frøken Frederikke,
for der kunde jo aldrig være Tale om noget
de to imellem alligevel! Det var de andre Pigebørn,
Sørine ikke kunde taale, at han gav sig af med. Og
hun havde flere Gange besluttet at gaa sin Vej for<a class="pagenum" name="Side_192" id="Side_192" title="[S. 192]"></a>
at slippe for Synet af al den Forargelse; men hun
kunde ikke faa sig til det; hun <em>kunde</em> ikke komme
af Sted, skønt Skinsygen bed hende som en ond Orm:</p>

<p>&mdash; Og saa er det endda mig, der har sat <em>Liv</em> i
ham! tænkte hun og knyttede Næverne inden for
Sjalet, som hun havde slaaet op over Hovedet &mdash;
Han vidste sgu hverken ud eller ind, da jeg fik fat
i ham! Og pludselig spyttede hun tænderskærende
ud over Isen, medens hun samtidig tudbrølede ved
Tanken om, at det nu rimeligvis vilde gaa med Jakobsen,
ligesom det for et Par Aar siden var gaaet
med en anden ung og ubehjælpsom Mand, hun havde
taget sig af: han var endt med at kalde hende »et
gammelt <span class="sic" title="[sic]">Lær</span>«, og var saa blevet Kærest med en
af Mejeripigerne:</p>

<p>&mdash; Aa Gud, aa Gud! hulkede hun fuldstændig ubehersket
&mdash; altid er det de unge, skallede Tøse, der
ta'r Brødet ud af Munden paa vos Ældre! Og her
med Jakobsen handlede jeg dog af den skæreste
Medlidenhed, for at Drengen ikke skulde ligge der
alene paa sit mørke Leje, da det Fæ til Forvalter
var gaaet hen og hængt sig og faldet ned i Armene
paa ham ...! Aa Gud, aa Hu&mdash;u, lille, <span class="sic" title="[sic]">sødde</span>, velsignede
Jakobsen, hvor kan Du nænne det, hvor kan
Du nænne det ...!</p>

<p>&mdash; Hva' staar Du der og ser saa broget ud i Ansigtet
efter? spurgte Pin'de-Jens, der kom forbi.</p>

<p>Sørine trak Sjalet tættere om Hovedet:</p>

<p>&mdash; Hva' rager det Dig?</p>

<p><a class="pagenum" name="Side_193" id="Side_193" title="[S. 193]"></a>
&mdash; Næi, saagu' ... Er 'et ham, Jakobæus derude,
der sætter Vandet op i Dig? ... Slaa Du heller
Tappen i Tønden og la' Ungdommen fornøje sig.</p>

<p>&mdash; Li'som Du og Johanne!</p>

<p>&mdash; Li'som jeg og Johanne, ja ... Baade Du og
jeg har pin'de faaet, hva' <em>vi</em> har haft godt af i
<em>vor</em> Tid; lad nu de andre komme lidt til.</p>

<p>Sørine vendte sig bort og svarede ikke.</p>

<p>Og gamle Pin'de-Jens stavrede videre; han skulde
hjem og se til Hestene&nbsp;...</p>

<p>Godsejeren havde i sin Tid købt ham til at gifte
sig med Lig-Johanne, da hun var blevet frugtsommelig,
og givet dem fri Bolig i Familiehuset.</p>

<p>Men Jens tilbragte sine fleste Dage i Hestestalden
oppe paa Gaarden, og sine Nætter i et Rum ved
Skæreloen. Spurgte man ham, hvorfor han aldrig
var hos sin Kone, sagde han, idet han rystede begge
sine Hænder i Højde med Ørene:</p>

<p>&mdash; Nej, nej, nej, go' Ven; der har jeg pin'de ikke
noget at skaffe!</p>

<p>Han gav trolig Johanne Halvdelen af sin Løn.
Men Hovedstolen, de fem Hundredekronesedler, han
havde faaet for at tage hende, gemte han og flyttede
om med paa de forborgneste Steder.</p>

<p>Kun paa Søn- og Hellig-Dage tog han dem frem
til Beskuelse&nbsp;...</p>

<p>&mdash; &mdash;</p>

<p>&mdash; Gaar Mor nu op?</p>

<p>&mdash; Ja, lille Sofie, jeg begynder at fryse.</p>

<p><a class="pagenum" name="Side_194" id="Side_194" title="[S. 194]"></a>
&mdash; Men Mor kommer vel ned igen, naar de kulørte
Lamper skal tændes?</p>

<p>&mdash; Ja, det kan Du tro! Jeg vil da nok se den
Stads!</p>

<p>Frøken Sofie vendte Ansigtet bort og saa ud over
Isen:</p>

<p>&mdash; Hvorfor mon Fætter Isidor ikke kommer med
Drengene, som han lovede i Onsdags&nbsp;...</p>

<p>Fru Line betragtede hende smilende:</p>

<p>&mdash; Rositta er jo ikke rigtig rask, véd Du&nbsp;...</p>

<p>Ude paa Skøjteløberbanen spasede Frøken Frederikke
stadig rundt med Elev Jakobsen. Og Charlotte
og Minka fôr leende forbi i Kanen:</p>

<p>&mdash; Du holder Dig altid saa alene, lille Sofie, sagde
Fru Uldahl og strøg Datteren ned over Kinden.</p>

<p>&mdash; Det véd Mor, jeg holder mest af ... sagde
Sofie, og hendes Øjne fyldtes med Taarer.</p>

<p>&mdash; &mdash;</p>

<p>Solen var gaaet ned, og Mørket faldt paa. Et Par
af Karlene havde lavet Begfakler, som de tændte
og jog af Sted med henover Isen.</p>

<p>&mdash; Jakobsen ...? hviskede Sørine Kokkepige,
da Eleven kom op for at hente de kulørte Lamper
i Badeteltet. Hun havde ikke flyttet sig af Stedet,
hvor hun stod; og hendes Ansigt var blaat af Graad
og Kulde:</p>

<p>&mdash; Jakobsen ...? Lille, go'e Jakobsen ...?</p>

<p>Men Eleven hørte hende ikke.</p>

<p>Han gik og fløjtede&nbsp;...</p>




<hr class="chapbreak" />

<p><a class="pagenum" name="Side_195" id="Side_195" title="[S. 195]"></a>
<a name="KAPITEL_38" id="KAPITEL_38"></a>
I Villa Seemann var man ikke glade ved det Barn,
der skulde komme. »Bummerten« havde man døbt
det med et Forsøg paa at tage Sagen humoristisk.
Og Isidor havde lavet en Tegning af det, hvorpaa
det stod paa et Katheder, lille, gammelklogt og med
Briller paa Næsen, og bebrejdede sine sønderknuste
Forældre, at det var blevet til&nbsp;...</p>

<p>Men Fru Rositta gik stille og omfangsrig rundt
i Stuerne, medens Isidor angergivent puslede om
hende.</p>

<p>Ogsaa denne Situation havde Herredsfuldmægtigen
foreviget.</p>

<p>Men ligemeget hjalp det&nbsp;...</p>

<p>Det skulde heller ikke bidrage til at løfte Sindene,
at gamle Fru Seemanns Humør i den senere Tid var
sunket ned under Nulpunktet. Grunden hertil kunde
ingen blive klog paa; og naar man spurgte hende,
svarede hun ufravigelig:</p>

<p>&mdash; Det véd jeg ikke ... jeg er bare saa bedrøvet.</p>

<p>Men saa endelig en Dag under ét af Isidors sædvanlige
Besøg, fik den gamle Dame Luft&nbsp;...</p>

<p><a class="pagenum" name="Side_196" id="Side_196" title="[S. 196]"></a>
De sad paa deres »Mindeplads« i Hjørnesofaen;
Fru Seemanns Hage sitrede nervøst, og hendes Øjne
var duggede af Taarer.</p>

<p>&mdash; Men hvad er der dog i Vejen, lille Thora?
spurgte Isidor og tog hendes Haand &mdash; Sig mig det
dog nu?</p>

<p>Og saa kom det under stærk Hulken:</p>

<p>&mdash; Det er <em>Far</em> ...!</p>

<p>&mdash; Og hvad gør saa han da?</p>

<p>&mdash; Han lader mig sidde saameget alene&nbsp;...</p>

<p>&mdash; Jamen, det vilde da være svært upassende, om
Thora gik med ham hen i Klubben, det er jo kun
for Mandfolk.</p>

<p>&mdash; Ja, det véd jeg nok ... Og der er saamænd
ingen, der er gladere end jeg over, at det gamle
Skind har mældt sig ind i den.</p>

<p>&mdash; Naa, jamen&nbsp;...</p>

<p>&mdash; ... Men jeg <em>kan</em> ikke taale at sidde alene,
det véd han godt ... og det sagde Fru Willemoes
ogsaa, da hun var her igaar, at det var en stor
Skam af ham ... og saa sagde jeg det til ham, da
han kom hjem, at hun havde sagt det ... og saa
sagde han, at han vilde smide hende paa Hovedet
ned ad Trappen, næste Gang hun kom; for hun
skulde ikke gaa og sætte ondt mellem Ægtefolk,
sagde han.</p>

<p>&mdash; Og tror Thora, at han gør det?</p>

<p>Fru Seemann blev rød og hidsig:</p>

<p>&mdash; Nej, min Dreng, nikkede hun &mdash; saa kender<a class="pagenum" name="Side_197" id="Side_197" title="[S. 197]"></a>
Du kun din Fader daarlig! Han er virkelig altfor
nobel og fin en Karakter til at kunne finde paa saadan
noget!</p>

<p>Isidor myrdede et Smil:</p>

<p>&mdash; Naamen, saa er det jo ikke noget at tage sig
saa nær, lille Kone.</p>

<p>&mdash; Nej, sukkede hun, da hun mærkede, at hun
var slaaet &mdash; nej, det er heller ikke saameget <em>det</em>&nbsp;...</p>

<p>Ogsaa Isidor sukkede:</p>

<p>&mdash; Hvad er det <em>da</em> ...?</p>

<p>Den gamle Dame stirrede fortabt hen for sig; hendes
Hænder laa nu i hendes Skød, og Tommelfingrene
boltrede sig i nervøs og rasende Fart omkring hinanden:</p>

<p>&mdash; Det er mit <em>Salighedshaab</em> ... brast
det ud af hende.</p>

<p>&mdash; Men Herregud, lille Mor, lo Herredsfuldmægtigen
og klappede hende paa Kinden &mdash; Du kan da
begribe, at St. Peder vil blive henrykt ved at se
Dig! ... Næ, er det <em>Dig</em>, Thora Seemann! vil
han sige og brede Armene ud: Kom dog her, saa
skal jeg bære Dig lige ind for Vorherres Throne!</p>

<p>Den gamle Frue smilede, medens Taarerne endnu
løb hende ned over Kinderne:</p>

<p>&mdash; Ja, var det <em>Dig</em>, der var St. Peder, lille Isidor,
saa havde jeg nok ingen Nød&nbsp;...</p>

<p>&mdash; Thora kan godt faa en Anbefaling med fra
mig.</p>

<p>&mdash; Fy, saadan noget spøger man ikke med!</p>

<p><a class="pagenum" name="Side_198" id="Side_198" title="[S. 198]"></a>
&mdash; Nej, det er virkelig ogsaa mit ramme Alvor!
Du, der er saa sød og elskelig, skulde <em>Du</em> ikke
komme glat i Himlen, saa kom der slet ingen!</p>

<p>Fru Thora rystede stille paa Hovedet:</p>

<p>&mdash; Nej, sagde hun &mdash; jeg er tit ond og urimelig
baade mod Far og Jer andre ... Men det er heller
ikke <em>det</em>, føjede hun trøstesløs til &mdash; for <em>det</em> kan
jo afbedes&nbsp;...</p>

<p>Her begyndte Tomlerne igen at suse vildt; og
idet hun selvopgivende støttede sin Pande mod Sønnens
Skulder, sagde hun hulkende:</p>

<p>&mdash; Jeg <em>kan</em> ikke tro paa Jesu ubesmittede Fødsel,
lille Isidor ... og ingen kommer til Faderen
uden gennem Sønnen!</p>

<p>Herredsfuldmægtigen maatte bide sig haardt i
Læben for ikke at komme til at le:</p>

<p>&mdash; Endelig var det da lykkedes den gamle Dame
at sætte ham ordentlig til Vægs!</p>

<p>Og han følte den dybeste Beundring for hendes
Snedighed ... samtidig med at han havde den
inderligste Medlidenhed med hende, thi hun led jo
ved al dette Tænkeri.</p>

<p>Og saa smilede han igen:</p>

<p>Saalangt han kunde huske tilbage, var der nemlig
blevet ført denne stille Kamp imellem dem om
hvem af dem, der kunde faa Overtaget.</p>

<p>Saasnart Fru Thora havde fundet en ny Grund
til at sørge og udgyde Taarer, havde Isidor straks<a class="pagenum" name="Side_199" id="Side_199" title="[S. 199]"></a>
søgt at paavise hende, at det ingen Grund var; og
hun havde tilsyneladende ladet sig trøste.</p>

<p>Men inderst inde havde hun følt sig irriteret over,
at han altid skulde gaa af med Sejren.</p>

<p>Og hun udtænkte subtilere og subtilere Aarsager
til Bedrøvelse. Hun <em>maatte</em> græde, ellers var der
ingen Fornøjelse ved Livet. Men hun forlangte paa
den anden Side ogsaa at blive <em>trøstet</em>!</p>

<p>Naar Isidor gik op ad Trappen til Forældrenes
Lejlighed, tænkte han altid med en vis Beklemmelse:
Gud véd, hvad den lille Thora <em>nu</em> har hittet
paa af Spidsfindigheder! Men hidtil havde han dog
som sagt haft Held med sig til at bevise hende over.
Hvad der ogsaa i Øjeblikket kunde bevirke, at hun
følte sig lysere og lettere til Mode.</p>

<p>Men naar hun saa igen var bleven ene, reagerede
hun irriteret mod hans Dialektik og pønskede og
pønskede for dog endelig og uafviselig engang at
kunne sætte Sønnen Bet og spille en Trumf ud, som
han ikke evnede at stikke.</p>

<p>Og det var nu altsaa i Dag omsider lykkedes
hende:</p>

<p>Den »ubesmittede Undfangelse« kunde han ikke
give igen paa.</p>

<p>Allermindst med sin Rosittas nuværende Tilstand
in mente!</p>

<p>Han greb derfor i sin Vaande til en Vittighed:</p>

<p>&mdash; Herregud, lille Thora, sagde han og klappede
hende igen paa Kinden &mdash; naar Vorherre har kunnet<a class="pagenum" name="Side_200" id="Side_200" title="[S. 200]"></a>
lave alt det andet, har han da ogsaa sagtens
kunnet lave et lille Barn!</p>

<p>Men den gamle Dame vilde ikke saaledes lade
ham slippe udenom, nu hun endelig havde faaet
ham i Saksen:</p>

<p>&mdash; Hvor er Livet dog frygteligt! klynkede hun
&mdash; Ingen har man at tale med, og ingen, der kan
hjælpe En!</p>

<p>&mdash; Men lille Mor dog&nbsp;...</p>

<p>&mdash; Jamen saa <em>trøst</em> mig da Dreng! sagde hun
pludselig haardt og arrigt &mdash; Du plejer jo ellers
altid at prale af, at Du kan <em>trøste</em> mig!</p>

<p>&mdash; Næmen <em>Kone</em> dog ...! udbrød Herredsfuldmægtigen
overrasket &mdash; nu bliver hun jo uartig!</p>

<p>Og i samme Nu kastede den gamle Frue sig
angerfuldt ind til ham, gemte paa ny Ansigtet ved
hans Skulder og hulkede:</p>

<p>&mdash; Ja, ja, ja ... jeg er ond, det véd jeg nok
... men det er fordi, jeg er syg af at sidde saameget
alene ...!</p>

<p>Nu var man altsaa atter ved Udgangspunktet&nbsp;...</p>

<p>Men Fruen, der i Tide opdagede det, fortsatte:</p>

<p>&mdash; Og saa tror jeg ogsaa, Isidor, at det meget
kommer af, at jeg hører til den frygtelige Familie&nbsp;...</p>

<p>&mdash; Mener Du din Mands?</p>

<p>&mdash; <em>Nej!</em> sagde hun hidsig &mdash; jeg mener <em>Uldahlerne</em>,
naturligvis!</p>

<p>(Nils Uldahl stod for Fru Thora som noget i Retning
af selve Rolf Blaaskæg.)</p>

<p><a class="pagenum" name="Side_201" id="Side_201" title="[S. 201]"></a>
&mdash; Det er da en fornem og anset Familie ...
mente Isidor.</p>

<p>&mdash; Ja, jeg skal love for det med <em>den</em> Nils!</p>

<p>&mdash; Vilde Thora maaske hellere være født Sørensen?</p>

<p>&mdash; Nej, saagu da om jeg vilde!</p>

<p>&mdash; Naa, jamen ... Og saa er det da ogsaa Uldahlernes
Skyld, at Du har faaet <em>mig</em>!</p>

<p>Fru Seemanns Ansigt blev ét stort, lyst Smil:</p>

<p>&mdash; Ja, Gud velsigne Etatsraaden for <em>det</em>! sagde
hun &mdash; Du mit Solskinsbarn!</p>

<p>I det samme hørte man Entrédøren blive aabnet,
og der lød Skridt i Forstuen.</p>

<p>Fru Seemann tørrede hurtig Øjnene og pudsede
Næse:</p>

<p>&mdash; Der er Far! sagde hun &mdash; Han maa ikke se,
at jeg har grædt; det er Synd for ham ...! og hun
begyndte umotiveret at le og snakke op &mdash; Nu skal
Du se, Isidor, nu har jeg fundet de Billeder frem,
vi talte om igaar ...!</p>

<p>Hun skyndte sig ind i Dagligstuen og kom tilbage
med en Papæske fuld af gamle Fotografier,
som hun med nervøs Hast gav sig til at brede ud
paa Bordet foran Sofaen:</p>

<p>&mdash; Vi si'er ikke no'et til Far! sagde hun &mdash; Vi
si'er ikke no'et til Far!</p>

<p>Gamle Seemann traadte ind:</p>

<p>&mdash; Naa, vi har nok travlt? nikkede han, og hans
smaa Sypose-Øjne lo fornøjet &mdash; Goddag, Isidor!<a class="pagenum" name="Side_202" id="Side_202" title="[S. 202]"></a>
Goddag, Mor! ... Hva' tror I, der staar ude i Entréen
til Jer?</p>

<p>Døren gled stille op, og Herredsfuldmægtigens
Smaadrenge, Povl og Jørgen, viste sig:</p>

<p>&mdash; Det var Bedstefar, der tog os med ... Han
sa'e, vi <em>skulde</em> ...! undskyldte de deres uanmeldte
Ankomst og saa hen paa Faderen.</p>

<p>&mdash; Men det er jo <em>Børnene</em>! sagde Fruen og
løb til og kyssede og omfavnede dem &mdash; <em>Det</em> var
rigtignok en Overraskelse!</p>

<p>Povl, den ældste af Drengene, var slank og mørkhaaret
med et fint, blegt Ansigt og store, »tænkende«,
blaa Øjne. Jørgen, den yngste, var tyk,
næsten firkantet, lyslokket og gaminagtig.</p>

<p>Gamle Seemann sendte sin Kone et sky, ransagende
Blik, han havde ond Samvittighed, fordi han
lod hende være alene &mdash; men han elskede sin Klub.</p>

<p>&mdash; Hvordan gaar det, Mor?</p>

<p>&mdash; Godt, Far!</p>

<p>&mdash; Ja, det kan jeg omtrent tænke, naar Isidor er
hos Dig ... smilede han lettet.</p>

<p>Og saa tog han en Avis, gik ind i Dagligstuen<span class="corr" title="tilføjet: ,">,</span>
satte sig i sin Stol ved Vinduet og gav sig til at
læse.</p>

<p>Han begyndte paa Bladets Forside med Titel og
Dato, og endte paa dets Bagside med Redaktør og
Bogtrykker.</p>

<p>Drengene stod tavse og velopdragne ved Bordet<a class="pagenum" name="Side_203" id="Side_203" title="[S. 203]"></a>
hvor Faderen og Bedstemoderen sad og gennemsaa
de gamle Fotografier.</p>

<p>&mdash; Kan I se, hvem <em>det</em> er? spurgte Herredsfuldmægtigen
og rakte et Billede frem.</p>

<p>&mdash; Det er Bedstemor! sagde Povl sagkyndig.</p>

<p>&mdash; Det ligner ikke ret godt en Bedstemor, mente
Jørgen.</p>

<p>&mdash; Nej, for det er ogsaa mange, mange Aar siden,
hun blev fotograferet, min Dreng ... Men her er
jo <em>to</em> Billeder af samme Slags, Thora! Maa jeg ha'
det ene?</p>

<p>&mdash; Ja, værsaagod, lille Isidor ... Er der <em>to</em>?
Det vidste jeg saamænd ikke.</p>

<p>Herredsfuldmægtigen puttede Fotografiet i sin
Tegnebog&nbsp;...</p>

<p>Drengene forholdt sig stadig tavse og disciplinerede.
Povl selvfølgeligt; Jørgen med mere Overvindelse.</p>

<p>&mdash; Hvordan har Jeres Mor det? spurgte den gamle
Frue.</p>

<p>&mdash; Godt! sagde Povl.</p>

<p>&mdash; Hun har faaet saadan en stor Mave! sagde
Jørgen.</p>

<p>&mdash; Har hun <em>det</em>? lo Fruen.</p>

<p>&mdash; Ja, med en lille Bror inden i.</p>

<p>Den gamle Dame lo højt; og Herredsfuldmægtigen
smilede:</p>

<p>&mdash; Saa, Jørgen Bøllesen, nu ikke for veltalende.</p>

<p>&mdash; Nej! sagde Drengen og klemte Munden sammen.</p>

<p><a class="pagenum" name="Side_204" id="Side_204" title="[S. 204]"></a>
&mdash; Vil I have hver en Appelsin, Drenge?</p>

<p>Børnene saa over paa Faderen, og da han nikkede
samtykkende, sagde de:</p>

<p>&mdash; Ja, Tak&nbsp;...</p>

<p>&mdash; Det er dog de to sødeste Unger, man kan
tænke sig! smilede den gamle Frue &mdash; Willemoeses
Børn var her igaar, de var saa næsvise og uartige,
at det var en Gru.</p>

<p>&mdash; Ja&mdash;e ... sagde Herredsfuldmægtigen &mdash; Og
saa faar Willemoes rimeligvis engang i Tiden meget
større Glæde af <em>dem</em>, end jeg af mine!</p>

<p>&mdash; Maa vi spise Appelsinerne? spurgte Jørgen.</p>

<p>&mdash; Nej, gem dem; nu skal vi hjem ... Og gaa
saa ind og sig Farvel til Bedstefar.</p>

<p>Gamle Seemann sad fordybet i sin Avis. Han
hverken saa eller hørte Børnene. Og de stod der
endnu tavse og velopdragne foran ham, da Faderen
kom ind i Dagligstuen:</p>

<p>&mdash; Har I sagt Farvel?</p>

<p>&mdash; Bedstefar læser, sagde Povl.</p>

<p>&mdash; Og saa maa vi ikke forstyrre, sagde Jørgen&nbsp;...</p>

<p>Han havde følt den mest kriblende Lyst til at
stikke en Finger igennem Avisen og sige Bøh&mdash;h!</p>

<p>Men han havde lært at beherske sig.</p>

<p>&mdash; &mdash;</p>

<p>Da Herredsfuldmægtigen kom hjem og tog Portrættet
frem, han havde faaet af sin Moder, opdagede
han, at der bag paa det stod nogle skønne<a class="pagenum" name="Side_205" id="Side_205" title="[S. 205]"></a>
Vers, som han selv for treogtyve Aar siden havde
digtet og nedprentet.</p>

<p>Og han satte sig straks til sit Skrivebord og affattede
følgende Brev, som han lod Povl løbe hen
med til Bedstemoderen:</p>

<div class="blockquot">

<p class="l4">Kære Elskede!</p>

<p>Se her, hvad der stod paa det Billede af Dig, Du
før gav mig:</p>

<div class="poem"><div class="stanza">
<span class="i0">Den Stemme som der først mig monne lære<br /></span>
<span class="i0">At skelne Livets Onder, Livets Goder<br /></span>
<span class="i0">Den Stemme evindeligt velsignet være<br /></span>
<span class="i0">Thi den tilhørte Dig min elskte Moder<br /></span>
</div><div class="stanza w20em">
<hr class="w15" />
</div><div class="stanza">
<span class="i0">Naar Du engang træt af din Vej hernede<br /></span>
<span class="i0">Dig hæver op til Gud, hvor Du har hjemme<br /></span>
<span class="i0">Da vil jeg trofast om Dit Minde frede<br /></span>
<span class="i0">Og aldrig, aldrig Moders Navn forglemme<br /></span>
</div></div>

<p class="sig r6">
I. Seemann
</p>

<div class="figcenter" style="width:90px">
<img src="images/18-7-1884.png" width="90" height="67" alt="18-7-1884" />
</div>

<p>Og dette siger jeg endnu treogtyve Aar senere.
Du vil deraf se, hvilken herlig og velsignet lille
Thora-Mor, Du er og stedse har været.</p>

<p class="sig"><span class="r2">Din Søn</span><br />
Isidor Seemann.</p>
</div>

<p><a class="pagenum" name="Side_206" id="Side_206" title="[S. 206]"></a>
&mdash; &mdash;</p>

<p>Der den gamle Dame havde læst dette til Ende,
græd hun længe og med heftigt snurrende Tommelfingre.</p>

<p>Men denne Gang af Glæde&nbsp;...</p>




<hr class="chapbreak" />

<p><a class="pagenum" name="Side_207" id="Side_207" title="[S. 207]"></a>
<a name="KAPITEL_39" id="KAPITEL_39"></a>
Præcis paa Slaget otte fik Herredsfuldmægtig
Seemann bragt sin Morgenkaffe op i sin Privatlejlighed.</p>

<p>Naar han havde drukket Kaffen, tændte han en
Pibe, og satte sig hen i et Sofahjørne og »tænkte«.</p>

<p>Fra ni til ti gik han Morgentur efter først at have
fodret Karusserne nede i Havedammen.</p>

<p>Fra ti til tolv arbejdede han paa Herredskontoret
inde i Byen.</p>

<p>Klokken en Kvart paa ét spiste han Frokost
hjemme (solo).</p>

<p>Fra ét til tre var han igen paa Kontoret.</p>

<p>Saa spiste han Middag sammen med Familien;
drak Kaffe, røg en Cigar, gik Eftermiddagstur, kom
hjem seks en halv, læste, tegnede og »tænkte« inde
hos sig selv, indtil Klokken slog ni og Børnene var
puttet i Seng.</p>

<p>Saa drak han og Fruen Te i Spisestuen, hvorpaa
de læste, røg og tav stille sammen i Dagligstuen,
indtil Uret paa Sekretæren henne i Hjørnet slog<a class="pagenum" name="Side_208" id="Side_208" title="[S. 208]"></a>
elleve. Da rejste de sig, sagde Godnat til hinanden
og gik hver til sit Soveværelse med Ønsket om et
ligesaa behageligt Samvær Dagen derpaa og alle
deres Livsens øvrige Dage tilende&nbsp;...</p>

<hr class="tb" />

<p>Den høje Standlampe paa Midterbordet inde i
Dagligstuen var tændt. Lille og topmavet sad Fru
Rositta i dens Skær og syede Barnetøj til »Bummerten«.</p>

<p>Stuen var hyggelig udstyret med Tæppe paa Gulvet,
gamle Mahognimøbler og gamle Kobberstik.</p>

<p>Paa Bordet ved Siden af Syæsken stod en Buket
Violer, der fyldte Rummet med sin Vaarduft.</p>

<p>Børnene var bragt til Ro. Alt i Huset var stille&nbsp;...</p>

<p>Saa slog Uret paa Sekretæren ni. Den lille Frue
løftede Hovedet. Døre blev aabnet og lukket. Det
var Isidor, der kom fra sin Privatlejlighed med sin
Pibe og sin Aftenwhisky.</p>

<p>I Aften havde Herredsfuldmægtigen drukket Te
paa sit Værelse, hvad undertiden hændte&nbsp;...</p>

<p>Da han passerede Fru Rosittas Stol, strøg han
hende blidt ned over Kinden; og hun saa op fra sit
Sytøj og nikkede.</p>

<p>Hvorefter han satte sig paa sin sædvanlige Plads
for Bordenden, tog en Bog og gav sig til at læse.</p>

<p>Og Stilheden bredte sig paa ny. Man hørte kun<a class="pagenum" name="Side_209" id="Side_209" title="[S. 209]"></a>
Urets Dikken og den lille hæse Lyd af Traaden,
naar Fruen drog den igennem Lærredet&nbsp;...</p>

<p>Saa bragede der pludselig et Stykke Kul inde i
Kakkelovnen, saa Stumperne raslede mod Laagen.</p>

<p>&mdash; Naa ...! sagde Herredsfuldmægtigen.</p>

<p>&mdash; Ja&mdash;e ... smilede Fruen næsten undskyldende.</p>

<p>Hvorpaa de tav videre haardnakket, ubrødeligt,
nidkært, indtil Uret slog elleve, og man rejste sig
for at gaa hver til sit&nbsp;...</p>

<p>Men i Aften lagde Fru Rositta i Stedet for straks
at sige Godnat, sine Arme om Gemalens Hals,
smilede stille og sagde:</p>

<p>&mdash; Saa gik da den Dag til Ende, Isidor! Hvormange
af samme Surdejg tror Du, at vi endnu har
tilbage?</p>

<p>&mdash; Mange! sagde han &mdash; Uhyre mange!</p>

<p>&mdash; Det var kedeligt&nbsp;...</p>

<p>&mdash; Ja&mdash;e, men der er jo ikke noget at gøre ved
det! Og saa har vi det da ogsaa for den Sags Skyld
ganske rart.</p>

<p>&mdash; Ja&mdash;e&nbsp;...</p>

<p>&mdash; Godnat, lille Reseda! ... Vil hun ikke smage
min Whisky?</p>

<p>&mdash; Nej Tak ... endnu ikke!</p>

<p>&mdash; Naa&mdash;e, saa er det jo da ikke helt paa det
yderste med hende!</p>

<p>Fru Rositta stak sin Arm ind under sin Mands.
Og de begyndte at gaa frem og tilbage i Stuen.</p>

<p><a class="pagenum" name="Side_210" id="Side_210" title="[S. 210]"></a>
&mdash; Kan Du huske, spurgte hun &mdash; da Du vænnede
mig <em>af</em> med at drikke?</p>

<p>&mdash; Ja.</p>

<p>&mdash; Og nu vil Du vænne mig til det igen?</p>

<p>&mdash; Ja&mdash;e ... jeg har nemlig i Mellemtiden indset,
at det alligevel er det eneste saliggørende!</p>

<p>Hun standsede og saa ham smilende op i Ansigtet:</p>

<p>&mdash; Vi er i Grunden et Par stolte &mdash; <em>Kavalerer</em>,
ha'de jeg nær sagt!</p>

<p>&mdash; Ja, vi er gode at faa Forstand af!</p>

<p>Hun begyndte igen at gaa:</p>

<p>&mdash; Det er ogsaa det forfærdelige Klima, vi lever
i, Isidor!</p>

<p>&mdash; Tror Du, lille?</p>

<p>&mdash; Ja, hvis Solen skinnede noget mere, og vi var
fri for al den Blæst og Slud, saa vilde Menneskene
være meget gladere.</p>

<p>Herredsfuldmægtigen rystede paa Hovedet:</p>

<p>&mdash; Jeg tror, det bunder dybere ... sagde han
&mdash; Jeg tror, at Menneskeslægten er bleven for gammel!
... Kan Du huske den triste Mand, vi saa
nede i Monte Carlo? Han spillede og spillede af bare
Lede; og da han havde spillet alting væk, gik han
hen og hængte sig i en af Palmerne ... Og han
var endda fra Sicilien, hvor der baade er Sol og
Varme!</p>

<p>Hun smilede igen:</p>

<p><a class="pagenum" name="Side_211" id="Side_211" title="[S. 211]"></a>
&mdash; Hvor godt vi to dog altid forstaar at trøste
hinanden, Isidor!</p>

<p>&mdash; Vi hører jo ogsaa begge to til den livsglade
Slægt, Uldahl-Ege, lille! ... Men det er dog utroligt,
saa vi bliver snakkesalige, naar vi skal i Seng!
Klokken er straks halv Tolv!</p>

<p>&mdash; Bare lidt endnu? bad hun og trak ham med
sig. Og de begyndte igen at vandre op og ned.</p>

<p>&mdash; Véd Du, hvad Jørgen sagde i Aften, da han
blev klædt af? spurgte hun.</p>

<p>&mdash; Den Bølle, han siger saameget! Det har han
vist efter <em>Dig</em>! ... Naa, hvad sagde han saa?</p>

<p>&mdash; Han sagde, at jeg skulde købe ham en Ballon;
og saa skulde han og jeg flyve op med den »li'saa
højt«, vi kunde komme; og naar vi saa ikke kunde
komme højere, sagde han, »skulde vi slaa Hul paa
Verden og flyve udenfor«!</p>

<p>&mdash; Gud Fader i Pæretræet, Reseda, Drengen er
jo Religionsstifter!</p>

<p>&mdash; Og da jeg saa spurgte ham, hvad dér var,
sagde han: <em>Der ligger alle de Julegaver,
jeg skal have til næste Aar!</em> ... Og
Du skulde <span class="sic" title="[sic]">set</span> hans <em>Øjne</em>, Isidor! ... Hvor er
det dog Synd, at Børn skal blive voksne!</p>

<p>&mdash; Ja, de burde kvæles paa Konfirmationsdagen;
det har jeg altid holdt paa ...! Men har hun for
Resten selv haft det saa videre dejligt som Barn,
lille, dernede i Polen?</p>

<p>&mdash; Nej ... lød det sagtmodig.</p>

<p><a class="pagenum" name="Side_212" id="Side_212" title="[S. 212]"></a>
&mdash; Og Pigebørnene paa Havslunde ... tror Du,
at de har været videre henrykte ved deres Barndom?</p>

<p>&mdash; Nej ... Men derfor skal man ogsaa altid være
<em>god</em> imod Børn!</p>

<p>&mdash; Maaske ...? Jeg er nu blevet noget mistænksom
over for alle kategoriske Imperativer! ...
Men nu <em>vil</em> jeg Fanden gale mig i Seng! Det er
dog et Djævelens Snakketøj Du har! Havde jeg
anet det, havde jeg ikke taget Dig!</p>

<p>&mdash; Nu skal jeg gaa, Isidor ... smilede hun &mdash;
Godnat!</p>

<p>&mdash; Godnat, lille! Vil hun saa ikke smage min
Whisky?</p>

<p>&mdash; Nej, jeg vil ikke ... Jo, for Resten, saa falder
jeg hurtigere i Søvn!</p>

<p>Og hun tog hans Glas og næsten tømte det&nbsp;...</p>

<p>Om »Bummerten« talte de ikke.</p>




<hr class="chapbreak" />

<p><a class="pagenum" name="Side_213" id="Side_213" title="[S. 213]"></a>
<a name="KAPITEL_40" id="KAPITEL_40"></a>
Inde over Herredsfuldmægtigens Arbejdsbord
hængte et Par Kopier af Frøken Natalias og Frøken
Bettinas yppige, skønne og levelystne Portrætter i
Havslundegaards Havesal&nbsp;...</p>

<p>Da Isidor kom ind fra Dagligstuen, nikkede han
gemytligt til dem:</p>

<p>&mdash; Mødrene drikker Champagne, sagde han &mdash; og
Børnenes Hoveder bliver skøre! ... Og kun Gud,
den Alvidende, kan sige, hvad Ende det skal tage
med Børnebørnene!</p>

<p>Saa lavede han sig en frisk Whisky og begyndte
at klæde sig af:</p>

<p>&mdash; <em>Sagen er den</em>, sagde han &mdash; <em>at man
skulde have sig en acceptabel Gud
at falde tilbage paa, lille Reseda</em>!</p>

<p>Der var tændt Lamper og Lys baade i Arbejdsværelset
og Soveværelset.</p>

<p>Isidor gik frem og tilbage mellem Stuerne under
Afklædningen. Af og til tog han et Par Dansetrin
og nynnede dertil. Dette var hans hyggeligste Time.
Han følte sig her i sin Ensomhed Ansigt til Ansigt<a class="pagenum" name="Side_214" id="Side_214" title="[S. 214]"></a>
med selve Livet og hinsides al »Kultur« og konventionelle
Hensyn.</p>

<p>... Herredsfuldmægtig Seemann led nemlig af
en pinefuld Sygdom, en Art galgenhumoristisk Sanct-Vejts-Dans,
som det kostede ham megen Møje at
skjule, naar han var sammen med andre Mennesker.</p>

<p>Især havde Musik en uheldsvanger Indflydelse paa
hans Befindende; og han udstod de frygteligste Kvaler,
naar henne paa Kontoret en Lirekasse gav sig
til at spille udenfor paa Gaden, samtidig med at
der stod en agtværdig Mand ved hans Pult og forhandlede
»alvorlige« Sager med ham:</p>

<p>&mdash; Tschimdadera og Tschimdadera og Tschimdadera-da-da-a
...! begyndte det da at tralle og
bølge inden i Isidor; og han følte den mest kriblende
Lyst til at gribe den agtværdige om Livet og polkere
rundt med ham &mdash; Hvorfor tage den Smule
vanvittige Tilværelse saa højtidelig!</p>

<p>Men han betvang sig naturligvis og forhandlede
videre.</p>

<p>Og den agtværdige gik ud paa Gaden forbi Lirekassen
og roste Herredsfuldmægtigen for andre agtværdige
og kaldte ham en sjælden rolig, besindig og
alvorlig Mand&nbsp;...</p>

<p>&mdash; Ha, ha, ha, hi-i-i ...!</p>

<p>Isidor greb pludselig en Lineal fra Bordet; og idet
han benyttede den som Guitar, gav han sig til at
valse rundt i Værelset, medens han sang højlydt til
en selvlavet Melodi:</p>

<p>&mdash; Ak, hvor Livet dog er rigt &mdash; plum, plum!<a class="pagenum" name="Side_215" id="Side_215" title="[S. 215]"></a>
(slog han paa Linealen) &mdash; og skønt &mdash; plum-plum!
&mdash; og dybt &mdash; plum, plum! &mdash; Og ak, hvor paa Jorden
færdes vel min Fader Jakobæus, at jeg kan
takke ham, fordi jeg blev til! &mdash; Min Fader Jakobæus,
hin habile Gymnastiker, der avlede mig paa
et Klubbal &mdash; plum, plum! &mdash; midt imellem Lancieren
og Françaisen &mdash; avlede mig med den stolte
Frøken Natalia fra Havslunde, der var forlovet med
en Godsejer, blev gift med en Bankier og døde af
Kræft &mdash; plum, plum! &mdash; i Leveren i sit Palæ paa
<span lang="fr">Champs <a class="corr" name="rett_15" id="rett_15" title="var: Elyseés">Elysées</a></span> ...? &mdash; Thi Du skal ære din Fader
og din Moder, staar der, og Du skal frygte din Gud
og elske dit &mdash; plum, plum! &mdash; Fædreneland!</p>

<p>Han kastede »Guitaren« fra sig, tog en Spilledaase
frem af Bordskuffen og trak den op. Og da
den satte i med en March, gav han sig til at strunke
rundt mellem Møblerne med martialske Skridt og
værdig Holdning, kun iført blaastribede Silkeunderbenklæder
og en højrød Fez, som han engang paa
en Rejse til Spanien havde faaet i Morgengave af
en dejlig Pige i Alicante; en dejlig og gudfrygtig
Pige, der havde stjaalet den fra en Tyrk, som hun
trods Koranens Bud havde drukket plakatfuld og
udplyndret; thi hun var en nidkær Kristen og over
hendes gæstfri Seng hang den lidende Frelser&nbsp;...</p>

<p>Isidor greb atter Linealen; og medens Spilledaasen
aflirede en indsmigrende Pas de deux, spillede og
sang han om Kap med den:</p>

<p>&mdash; O Miranda, Du &mdash; plum, plum! &mdash; uforglemmelige!<a class="pagenum" name="Side_216" id="Side_216" title="[S. 216]"></a>
&mdash; Vort Modersmaal er dejligt, det har saa
mild en Klang; og Du talte spansk, og jeg talte
fynsk, men vi forstod hinanden, som kun en Mand
og en &mdash; plum, plum! &mdash; Kvinde kan det! &mdash; O
Miranda, med de brune Lemmer og det hede Skød!
&mdash; O, Miranda Madonna, med den røde Mund, der
stank af Hvidløg! &mdash; Hvor er Livet dog rigt &mdash; plum,
plum! &mdash; og skønt &mdash; plum, plum! &mdash; og guddommelig
meningsløst! &mdash; Og nu har jeg gjort en Bummert
paa min Kone, skønt Gud skal vide, at der er
&mdash; plum, plum! &mdash; Uldahler nok i Verden i Forvejen!</p>

<p>Han kastede Linealen fra sig og lavede sig en
tredje Whisky:</p>

<p>&mdash; Skaal! sagde han og traadte hen foran sin Moders
Portræt &mdash; Skaal, Madam Jakobæussen! Nu
kan jeg se Sandheden stift i Øjnene! Livet er en
Tingeltangel digtet og sat i Scene af hin store drukne
Faun, der sidder vel salveret et eller andet Sted
uden for det hele og holder Traadene i sin Haand
... Præsterne kalder ham Gud!</p>

<p>Skaal!</p>

<p>Og han tog en Flaske Opium frem af en Skrivebordsskuffe
og hældte nogle Draaber af den i sin
Whisky for bedre at falde i Søvn&nbsp;...</p>

<p>&mdash; &mdash;</p>

<p>Men næste Formiddag præcis Klokken ti sad
Herredsfuldmægtig Seemann paa sin Kontorstol og
indgød sine Medborgere Agtelse.</p>




<hr class="chapbreak" />

<p><a class="pagenum" name="Side_217" id="Side_217" title="[S. 217]"></a>
<a name="KAPITEL_41" id="KAPITEL_41"></a>
Povl og Jørgen maatte frit lege og tumle, hvor
de vilde rundt i hele Haven.</p>

<p>Kun øverst oppe, umiddelbart omkring Huset,
turde de ikke komme. Og særlig da ikke naar Faderen
var hjemme.</p>

<p>&mdash; Herredsfuldmægtigen skal ha' Ro! sagde
Jørgen.</p>

<p>Men ellers stod Isidor paa den allerfortræffeligste
Fod med sit Afkom&nbsp;...</p>

<p>&mdash; &mdash;</p>

<p>Det var en Søndag Formiddag i Begyndelsen af
April. Solen lyste, Træer og Buske tænkte paa at
springe ud, og Østenvinden peb ondt.</p>

<p>Ude paa Stentrappen foran Huset stod Fuldmægtigen
i tyk Vinterfrakke og glædede sig over Vaaren.
I Haanden holdt han et afskaaret Stykke Hvedebrød,
som han skulde ned med til Karusserne.</p>

<p>Jørgen kom tæt og firkantet ud af Gadedøren og
stillede sig ved Siden af Faderen:</p>

<p>&mdash; Maa jeg gaa med Dig ud at spadsere? spurgte
han.</p>

<p><a class="pagenum" name="Side_218" id="Side_218" title="[S. 218]"></a>
Isidor saa ned imod ham og nænnede ikke at
sige nej:</p>

<p>&mdash; Ja Du maa.</p>

<p>Drengen bukkede, som man kan tænke sig en
Huggeblok vilde bukke:</p>

<p>&mdash; Tak!</p>

<p>&mdash; Men Du maa ikke sige et Muk paa hele Turen!</p>

<p>&mdash; Nej!</p>

<p>&mdash; Og Du maa ikke holde mig i Haanden.</p>

<p>&mdash; Nej!</p>

<p>&mdash; Skal Du ikke have en Overfrakke paa?</p>

<p>&mdash; <em>Næ&mdash;j!</em> sagde Drengen foragteligt &mdash; Det
er kun gamle Mænd!</p>

<p>Og de gik sammen ned igennem Haven.</p>

<p>Næppe havde de gaaet ti Skridt, førend Jørgens
Fingre listede sig ind i Faderens Haand.</p>

<p>&mdash; Blev vi ikke enige om, at Du ikke skulde holde
mig i Haanden?</p>

<p>&mdash; Jo ... lo Drengen forlegen og trak hurtig
Fingrene til sig &mdash; det glemte jeg nok ... altsaa!</p>

<p>Paa Affaldsdyngen bag Nøddehækken stod Povl
med Armene korslagte over Brystet og stirrede fanatisk
ud over Karussedammen.</p>

<p>&mdash; Hvad bestiller <em>Du</em>? spurgte Isidor.</p>

<p>Drengen saa ikke til ham; men spejdede ufravendt
frem over Dammen:</p>

<p>&mdash; Jeg er Napoleon den første, der staar paa Alperne
og ser ud over Middelhavet! sagde han.</p>

<p>Isidor tog til Hatten:</p>

<p><a class="pagenum" name="Side_219" id="Side_219" title="[S. 219]"></a>
&mdash; Tillader Deres Majestæt, at jeg fodrer Kar...
<em>Delfinerne</em>?</p>

<p>Povl slog naadigt ud med Haanden:</p>

<p>&mdash; Værsaaartig, min Herre! sagde han.</p>

<p>&mdash; &mdash;</p>

<p>Da Herredsfuldmægtigen og Jørgen var færdig
med Fodringen af Fiskene, gik de ud af Haven og
drejede om forbi Amtssygehuset og ind i Byens
»Anlæg«. Herinde skød Blokke af Tulipaner og
Paaskeliljer frem, og Østenvinden bed&nbsp;...</p>

<p>&mdash; Fryser Du ikke, Jørgen?</p>

<p>&mdash; Nej, det er jo Sommer!</p>

<p>Jørgen havde for længst igen anbragt sin Haand
i Faderens. Men sin Mund havde han dog hidtil
bevaret tavs.</p>

<p>Nu gik der imidlertid pludselig Hul paa den; og
idet han knyttede sin venstre Haand og stødte den
angrebsvis frem i Luften, spurgte han:</p>

<p>&mdash; Vil Du tro, Far, at jeg kan tæve Carl Petersen?</p>

<p>Herredsfuldmægtigen fôr sammen ved Forstyrrelsen:</p>

<p>&mdash; Jeg synes, vi blev enige om, at vi skulde ikke
tale! sagde han saa.</p>

<p>&mdash; Ja ...! nikkede Drengen &mdash; Men hvis Du
var saadan indeni, li'som jeg, saa kunde <em>Du</em> vist
heller ikke tie stille ret længe!</p>

<p>De kom ind paa Stien langs Søen. Jørgen kastede
et misbilligende Blik ned mod det skidengraa Vand:</p>

<p><a class="pagenum" name="Side_220" id="Side_220" title="[S. 220]"></a>
&mdash; Det er kedeligt, at der ikke er Hvalfiske her!
sagde han.</p>

<p>Isidor svarede ikke.</p>

<p>Lidt efter mødte de en Dame, som Drengen hilste:</p>

<p>&mdash; Det var min Reservefrøken henne fra Børnehaven,
oplyste han.</p>

<p>Og Herredsfuldmægtigen, der syntes, at det var
Synd at knevle ham længere, spurgte imødekommende:</p>

<p>&mdash; Hvad hedder hun?</p>

<p>&mdash; Hun hedder Fru Mathiesen ... <em>Maa</em> jeg
mere?</p>

<p>Og da Faderen nikkede samtykkende, stod Munden
ikke lukket paa Drengen i den Timestid, Turen
varede&nbsp;...</p>

<p>&mdash; &mdash;</p>

<p>Da de atter naaede tilbage til Villaens Have, kom
Povl og den omtalte Carl Petersen springende frem
imod dem fra en Busk:</p>

<p>&mdash; Stands, eller I er Dødsens!</p>

<p>Begge Drengene havde en Krans af Fjer om
Hovedet. Deres Ansigter var tatoverede røde og
blaa; og i Næse og Øren bar de Ringe af Sodavandsflaskestaaltraad.
De var bevæbnet til Tænderne
med Buer, Pile, Spyd og Lanser. Og Povl bar som
Tegn paa sin højere Afstamning et gammelt Katteskind
paa venstre Skulder.</p>

<p>Jørgen forstummede af Beundring midt i en Sætning.</p>

<p><a class="pagenum" name="Side_221" id="Side_221" title="[S. 221]"></a>
&mdash; Jeg er en ung Indianerhøvding af Inkastammen!
forklarede Povl og holdt sin Lanse frem foran
Isidors Bryst &mdash; Carl Petersen er min Vaabendrager.
Og vi er ude paa Rekognonsagering med
Ordre fra min Fader Ligæderen til at støde enhver
ned, der ikke giver Feltraabet!</p>

<p>&mdash; Og hvorledes lyder det? spurgte Herredsfuldmægtigen
i Angest.</p>

<p>&mdash; De ni Vande!</p>

<p>&mdash; <em>De ni Vande!</em> gentog begge de overrumplede
hurtig.</p>

<p>&mdash; De ni Vande, passér! sagde Povl og lod Lansen
synke.</p>

<p>Men i det samme stak han en Finger i Vejret og
lyttede anspændt:</p>

<p>&mdash; Hyss! sagde han &mdash; Hører I den skarpe Fløjten!
Irokeserne er rykket frem hinsides den store
Sø! Hurtig, dæk Jer!</p>

<p>Og han og Carl Petersen sank paa Hug bag
Busken og trak de andre med sig.</p>

<p>&mdash; De har naaet Bredden! vedblev Povl bleg af
Sindsbevægelse &mdash; Hører I den lette Raslen i Sivene<a class="corr" name="rett_16" id="rett_16" title="var: !">?</a>
Hvis Urokse anfører dem, er vi fortabte!</p>

<p>&mdash; Langtryne, sagde Vaabendrager Petersen ophidset
&mdash; den hvide Mand rejser sig!</p>

<p>Povl sigtede med sin Bue mod Herredsfuldmægtigen,
der var bleven træt i Knæene:</p>

<p>&mdash; Rør Dig ikke, eller jeg skyder! sagde han.</p>

<p>Isidor sank uvilkaarlig paa Hug igen:</p>

<p><a class="pagenum" name="Side_222" id="Side_222" title="[S. 222]"></a>
&mdash; Naade ...? bad han &mdash; Naade for en ældre
Herre? Kan I ikke bruge den unge Mand her? Jeg
skænker Jer ham.</p>

<p>&mdash; Aa, jo, hva' Povl? bad Jørgen rystende af
Kampiver.</p>

<p>Povl Langtryne vekslede et Par Ord paa Inkasproget
med sin Vaabendrager.</p>

<p>&mdash; Radamaly suopis sek! sagde han &mdash; Vi har
Brug for en Blodhund.</p>

<p>Jørgen stak øjeblikkelig Snuden mod Jorden og
fraadede vildt.</p>

<p>&mdash; Af Sted! kommanderede Langtryne &mdash; Min Fader
Ligæderen vil møde os i Sumpene nord for de
store Søer!</p>

<p>Og bort smuttede Indianerne mellem Buskene.</p>

<p>Snart hørte man kun Blodhundens Glammen i
det fjerne&nbsp;...</p>

<p>&mdash; &mdash;</p>

<p>Grøngul af Misundelse vandrede Herredsfuldmægtigen
ene op imod Huset.</p>




<hr class="chapbreak" />

<p><a class="pagenum" name="Side_223" id="Side_223" title="[S. 223]"></a>
<a name="KAPITEL_42" id="KAPITEL_42"></a>
Paa Store Ravnsholt gik alt i samme solide Gænge,
som medens Joachim Uldahl levede. Pompadour,
der havde ført Overkommandoen under Godsejerens
Sygdom, stod fremdeles for Styret, og hendes Sønner
adlød hende uden at kny.</p>

<p>Men hun behandlede dem med større Honnør nu.
Og man fortalte, at hun endogsaa havde været hos
Prokurator Bauer og forhørt, om det ikke var muligt,
at »Drengene« kunde antage Navnet Uldahl.
Og da det ikke lod sig gøre, blev hun vred og lod
sig ogsaa stadig selv kalde Henriksen ... Hun vedblev
med at være den første, der stod op om Morgenen,
gjorde Ild paa til Davren, vækkede Tjenestefolkene
og satte Arbejdet i Trit.</p>

<p>Men om Middagen præsiderede hun i Herskabsspisestuen
for Sønnerne, der var flyttet op i Hovedbygningen,
hvor de havde faaet hver sit Værelse og
spiste »inde«.</p>

<p>&mdash; &mdash;</p>

<p>Onkel Joachim havde ikke alene giftet sig med<a class="pagenum" name="Side_224" id="Side_224" title="[S. 224]"></a>
Pompadour, men han havde ogsaa, for til Gavns
at ærgre sin Familie, ved Testamente indsat hende
til sin Universalarving, med Undtagelse af nogle
Smaalegater og de Hundrede og tyve Tusinde Kroner,
han havde bestemt for Pigebørnene paa Havslunde.</p>

<p>Men skønt Madam Henriksen altsaa saaledes baade
af Navn og Gavn var Nummer ét paa Ejendommen,
ansaas dog stiltiende Mand og Mand imellem hendes
ældste Søn Hans for Ravnsholts nuværende og
fremtidige Herre. Det var ogsaa altid ham, Moderen
raadførte sig med angaaende Gaardens Drift
og øvrige Forretninger.</p>

<p>Ogsaa de to yngre Brødre, Jeppe og Anders,
havde ligefra Barndommen af betragtet ham som
Familiens naturlige Overhoved. Ikke fordi han just
var den dygtigste, thi de andre gav ham i den Henseende
intet efter, men fordi han nu engang var den
ældste. Og desuden var de tre Brødre blevet enige
med deres Moder om, at saasnart Lejlighed gaves,
skulde Jeppe og Anders have hver sin passende
Landejendom ligesom Hans. De kunde dog alligevel
ikke i Længden gaa her paa Ravnsholt alle tre og
falde over hverandre&nbsp;...</p>

<p>Men foreløbig gik det altsaa paa den gode gamle
Vis.</p>

<p>Og de ikke alene arbejdede sammen nu som forhen;
men de vedblev ogsaa at studere sammen. De
havde i Drengeaarene kun gaaet i Landsbyskole,<a class="pagenum" name="Side_225" id="Side_225" title="[S. 225]"></a>
og havde derfor, lige siden de blev voksne, ihærdigt
stræbt efter at indhente det forsømte. Og de sad
nu hver Aften efter Nadvertid inde under Hængelampen
paa Kontoret og læste og skrev og regnede
og retledede hinanden og hjalp hinanden.</p>

<p>Og i Krogen bag Pengeskabet sad Madam Henriksen
i Godsejerens gamle Læderlænestol og hørte
andægtig beundrende til&nbsp;...</p>

<p>Men saa kom Historien med Minka fra Mosen.</p>

<p>&mdash; &mdash;</p>

<p>Allerede flere Aar før Joachim Uldahls Død havde
Hans været gode Venner med en Pige ved Navn
Marie Sejfert og bekommet et Par Børn med hende.
Hun var Datter af en Træskomand i Landsbyen og
»syede« hjemme hos sine Forældre. Hans havde altid
været til Sinds at ville gifte hende, men havde ikke
turdet tale til Godsejeren derom. Og Pompadour
havde ogsaa ivrig fraraadet det, da man aldrig kunde
vide, hvordan den gamle Herre vilde stille sig til
Sagen:</p>

<p>&mdash; Bi Du heller til Godsejeren er puttet hen,
sagde hun &mdash; det kan aldrig vare saa farlig længe;
og saa bli'r der nok et Par Skilling efter ham; og
saa er Du din egen Mand.</p>

<p>Og Hans indsaa det rigtige i Ræsonnementet og
biede&nbsp;...</p>

<p>Men saa skete jo det uventede med Moderens
Giftermaal og Ophøjelse.</p>

<p>Allerede Dagen efter Begravelsen, hvor der var<a class="pagenum" name="Side_226" id="Side_226" title="[S. 226]"></a>
blevet vist hende megen Respekt og Deltagelse, tog
hun Sønnen afsides og sagde:</p>

<p>&mdash; Har Du snakket noget afgørende med Marie
Sejfert?</p>

<p>Hans saa ned for sig:</p>

<p>&mdash; ... Næi&nbsp;...</p>

<p>&mdash; Er Du opsat paa hende endnu?</p>

<p>&mdash; ... Næi&nbsp;...</p>

<p>&mdash; Ja, Sagen har jo ogsaa ændret sig.</p>

<p>&mdash; ... Ja&mdash;e&nbsp;...</p>

<p>&mdash; Og Du behøver jo ikke at ta' til Takke med
hvemsomhelst nu.</p>

<p>&mdash; ... Næi&nbsp;...</p>

<p>&mdash; Hvordan vil Du befri Dig?</p>

<p>Hans stirrede stadig ned i Gulvet og sagde:</p>

<p>&mdash; ... Hendes Far vilde gerne ha' en lille Træskohandel
ovre i Rynkeby&nbsp;...</p>

<p>Madam Henriksen sendte sin kloge Søn et beundrende
Blik:</p>

<p>&mdash; Naa, sagde hun &mdash; ja, det kan der vel nok
blive Udvej for ... Hvormeget skal han sætte
i den?</p>

<p>&mdash; Syvhundrede Kroner&nbsp;...</p>

<p>&mdash; Ja&mdash;e, det er jo Penge&nbsp;...</p>

<p>&mdash; Ja&mdash;e ... Men Jeppe og Anders behøver jo
ikke at faa Næsen imellem&nbsp;...</p>

<p>&mdash; Næi ... sagde Pompadour &mdash; naturligvis!</p>

<p>Og en fjorten Dages Tid efter flyttede Træskofamilien
med Datter og Datterbørn til Rynkeby,<a class="pagenum" name="Side_227" id="Side_227" title="[S. 227]"></a>
fem gode Mil ud ad Kongevejen fra Ravnsholt Gaard
og Gods&nbsp;...</p>

<p>&mdash; &mdash;</p>

<p>Men hvad Hans Henriksen ikke talte med sin
Moder om, var den vanvittige Lidenskab, der havde
grebet ham efter at eje, kramme og knuge den lille
Djævleunge Minka fra Mosen. Han havde aldrig
fornummet en saadan Følelse før. Han var ganske
syg af Begær efter hende.</p>

<p>Han havde set hende nu sidste Nytaarsdag ved
en Dilettantforestilling i Forsamlingsbygningen. Hun
stod i Tableau som »Nattens Dronning«. Og bagefter
havde hun danset og fjaset med de unge Karlfolk,
der var rent vilde efter hende. Hans Henriksen havde
hun hverken haft Blik eller Ord for. Men hans begærlige
Øjne havde fulgt hende overalt. Og med
Næverne knyttet i Bukselommerne havde han svoret
paa, at hun skulde blive hans, om han saa skulde
passe hende op en mørk Nat og voldtage hende!</p>

<p>&mdash; &mdash;</p>

<p>Minka, der jo var Datter af en baade betitlet og
velhavende Mand, var imidlertid ikke saadan at
komme op ved for en halvgammel Tjenestekarl.</p>

<p>Men saasnart Hans var blevet Godsejersøn,
spændte han en Dag for sin Vogn og kørte i al
Hemmelighed til Mosegaarden for at se paa en Tyr,
der stod averteret til Salg.</p>

<p>Han blev særdeles ærbødigt modtaget af Jægermesteren
og Frue. Men Minka saa han ikke noget<a class="pagenum" name="Side_228" id="Side_228" title="[S. 228]"></a>
til; og spørge efter hende vilde han ikke. Saa tog
han Forkøbsret paa Tyren og kørte hjem igen.</p>

<p>Næste Gang, han kørte til Mosegaarden, var
netop den Fastelavns Søndag, Minka skulde til Kostumefest
paa Havslundegaard. Og han kom akkurat,
som hun stod i Begreb med at stige til Vogns.
Saa heller ikke dennegang gik det i Orden med
Tyren.</p>

<p>Og da han tredje Gang indfandt sig, fortalte Forældrene
med megen Stolthed, at Frøken Charlotte
fra Havslunde Dagen i Forvejen havde afhentet
Minka til et længere Besøg.</p>

<p>Nu syntes Hans ikke godt, at han kunde trække
Tyrehandelen længere ud, og den blev derfor afsluttet.</p>

<p>&mdash; &mdash;</p>

<p>Men Begæret efter Minka sad ham stadig som
en Kræft i Brystet og aad og gnavede og lod ham
ingen Fred.</p>

<p>Han spændte derfor efter en Ugestids Forløb igen
for sin Vogn. Men kørte denne Gang til Havslunde.</p>

<p>Hans havde været Soldat sammen med Nataniel
Larsen, Gaardens ny Forvalter. Og som Paaskud
for Besøget angav han, at han kom for at se paa
Konstruktionen af en Radsaamaskine, som han maaske
vilde anskaffe sig Magen til....</p>

<p>De sad inde paa Forvalterens Værelse og snakkede
sammen.</p>

<p>Larsen var en høj, knoglestærk Person, sortsmudset
og gullig af Ansigtsfarve, med et Par stikkende,<a class="pagenum" name="Side_229" id="Side_229" title="[S. 229]"></a>
ublufærdige, gulbrune Øjne af dem, der gør
Fruentimmerne løse i Knæene. Han var Præstesøn,
men »uægte« født, idet han var Frugten af en Forbindelse
mellem hin ulykkelige Erotoman, Pastor
Mascani til Næsgaardene og Utterslev, og en Lærerinde
ved Navn Ingeborg Larsen.</p>

<p>Navnet Nataniel havde Moderen givet ham i Betragtning
af hans teologiske Afstamning&nbsp;...</p>

<p>Det var første Gang efter Arvehistorien, at Hans
og Nataniel taltes ved:</p>

<p>&mdash; Ja, nu har Du sgu skudt Papegøjen, Henriksen!
sagde Forvalteren &mdash; Satans osse, at Ens Mor
var Lærerinde og ikke Husholderske, ha, ha!</p>

<p>Jomfru Helmer kom ind med en Flaske Øl og en
Bid Brød. Hun blev afventende staaende foran
Bordet.</p>

<p>Larsen saa haanligt op og ned ad hende:</p>

<p>&mdash; Ja, Tak, Jomfru, sagde han saa snerrende &mdash;
<em>spise</em> kan vi selv! ... Den gamle Daase! vedblev
han, da Jomfruen gnistrende af Vrede havde forladt
Værelset &mdash; Godt, at hun skal væk til Majdag,
saa at man slipper for hendes Paahæng! ... Du
kan tænke Dig, grinede han op &mdash; at en Nat, straks
efter jeg var kommet her til Gaarden, stiller hun
Fandengaleme herinde i Kammeret hos mig og lader,
som om hun gaar i Søvne! ... Ha, ha, men det
kan jo nok være, at jeg fik vækket hende lidt snelt
med Vandkanden der henne ... hun er ikke min<a class="pagenum" name="Side_230" id="Side_230" title="[S. 230]"></a>
Type med al det Sul; mine skal kunne <em>sno</em> sig,
forstaar Du!</p>

<p>&mdash; Saa hader hun Dig vel? spurgte Hans.</p>

<p>&mdash; Ja, med Damp, sgu! ... Og jeg har ogsaa
stoppet hende i alle de Rapserier, hun var vant til
her fra den forrige Selvmorders Tid ... At nogen
kan blive saa tosset efter et Fruentimmer, det har
jeg aldrig kunnet forstaa! vedblev Forvalteren &mdash;
Herregud, man kan jo gaa hen med 'et til et andet!
... Gud véd for Resten, hvad de to Kumpaner
tilsammen har kostet Godsejeren!</p>

<p>&mdash; Er han ikke gode Venner med hende mere?</p>

<p>&mdash; Næi ... Og nu staar der jo i Aviserne, at
han snart skal være Minister; saa maa han jo rense
ud ... for Ministre med Kærester har man da
aldrig set, hi, hi! ... Men vi skal vel over og se
paa den Saamaskine?&nbsp;...</p>

<p>Da de skraaede over Ladegaarden, mødte de Frøken
Sofie, der kom med en Salonbøsse i Haanden
og Tyrk efter sig.</p>

<p>Det gav et Stød i hende af Ubehag, da hun saa
Forvalteren. Og Tyrk viste Tænder og knurrede.</p>

<p>&mdash; Goddag, Hans Henriksen, sagde Frøkenen venligt
og standsede foran ham &mdash; Hvordan lever <em>De</em>?</p>

<p>Hans rødmede. Han havde ikke set nogen af
Familien Uldahl siden Joachims Død.</p>

<p>&mdash; Hvordan har gamle Rinaldo det? spurgte Frøkenen
og strøg beroligende Tyrk henover Ryggen<a class="pagenum" name="Side_231" id="Side_231" title="[S. 231]"></a>
for at undgaa Forvalterens sjofle Øjne, der spillede
om hende.</p>

<p>&mdash; Rinaldo er død, Frøken ... Vi skød ham
samme Dag, Godsejeren blev begravet.</p>

<p>&mdash; Kan De ikke komme og gøre det samme ved
Tyrk, naar jeg dør, Hans Henriksen?</p>

<p>&mdash; Frøkenen tænker vel da ikke saasnart paa
<em>det</em>?</p>

<p>&mdash; Man kan aldrig vide det! lo hun.</p>

<p>Forvalteren trængte sig frem:</p>

<p>&mdash; Har Frøkenen skudt no'en Rotter? spurgte han
og pegede paa Bøssen.</p>

<p>Sofie lod, som om hun ikke hørte ham:</p>

<p>&mdash; I har vel ikke fundet Tipoldefars Elfenbensstav?
spurgte hun Hans &mdash; Far fabler bestandig om
den i sine Breve.</p>

<p>&mdash; Nej, vi har ikke ... Jeg tror, Godsejeren har
taget den med i Kisten.</p>

<p>Sofie lo:</p>

<p>&mdash; Det kunde ligne ham! ... Naa, Farvel, Hans
Henriksen; og hils Deres Mor!&nbsp;...</p>

<p>&mdash; <em>Storsnudet</em> Kram! sagde Forvalter Larsen
og saa forbitret efter Frøkenen, da hun gik videre
uden tilsyneladende at have bemærket hans
Nærværelse.</p>

<p>&mdash; Jeg synes mere, hun ser <em>trist</em> ud .....
mente Hans.</p>

<p>&mdash; Hæ, ja! grinede Nataniel &mdash; hun trænger til
lidt ... (Her gjorde han en obskøn Gebærde) ...<a class="pagenum" name="Side_232" id="Side_232" title="[S. 232]"></a>
<em>Du</em> skulde sgu lægge Dig efter hende, nu Du selv
er blevet en stor Ka'l! fortsatte han &mdash; Jeg saa
hendes Ben her forleden Dag, hun faldt over en
Bjælke nede i Laden ... Naa-da-da-da! F. F.!
<span lang="en">Bacon with Lægs</span>, hvabeha'er!</p>

<p>&mdash; Det var den Saamaskine, vi skulde se paa!
sagde Hans Henriksen kort.</p>

<p>&mdash; Jo ... det er her ovre i Vognskuret ... Du
har nok faaet Bomuld om Dig, hi, hi!</p>

<p>&mdash; &mdash;</p>

<p>Da de var færdige med at besigtige Maskinen, og
Vognen igen holdt forspændt, pegede Forvalteren
over mod Elev Jakobsen, der netop kom ud af Kostalden:</p>

<p>&mdash; Kender Du den Irisk? spurgte han.</p>

<p>&mdash; Nej&nbsp;...</p>

<p>&mdash; Det er en ren Gud Amor! Han ta'r Luven fra
alle os andre!</p>

<p>&mdash; Saa&mdash;e&nbsp;...</p>

<p>&mdash; Ja ... Om det saa er vores Frøken Frederikke,
saa er hun gal efter ham. Men han ser knap ad hendes
Vej til længere, siden denne hersens Mose-Minka
er kommet paa Besøg her.</p>

<p>Hans Henriksen gav et uvilkaarligt Ryk i Tømmerne,
saa at Hestene dansede:</p>

<p>&mdash; Hoa &mdash; hoa, saa, saa ...! beroligede han
dem.</p>

<p>&mdash; Men hun <em>er</em> ogsaa en lækker lille Pakke Mad!
vedblev Forvalteren og smaskede &mdash; Hende vilde<a class="pagenum" name="Side_233" id="Side_233" title="[S. 233]"></a>
jeg sgu hellere ha' i min Seng end en Loppe! ...
Kender Du hende?</p>

<p>&mdash; Nej! sagde Hans og Blodet jog ham til Hovedet
&mdash; Gør <em>Du</em>?</p>

<p>&mdash; Næi ...!</p>

<p>&mdash; Saa skulde Du tale lidt mindre frit om hende!
synes jeg.</p>

<p>&mdash; Naa&mdash;e, Fa'en! haanede den anden &mdash; Naar
hun kan rende her og spille Knupveninde med vores
Frøken Charlotte, saa er hun sgu ikke bedre værd!</p>

<p>&mdash; Knupveninde ...?</p>

<p>&mdash; Ja, Gu' er de <em>Knup</em>veninder! De sover sammen,
og de kører ud sammen, og de gaar i Bad
sammen ... <em>den</em> er jo tydelig nok! Men det er
sgu Synd og Skam for vos Mandfolk, for vi skulde
da ogsaa gerne ha' lidt af dette søde, søde, søde
Hva'beha'er! han vred vellystig sin lange, magre
Krop &mdash; Ha&mdash;ha! Hva'?</p>

<p>Men Hans Henriksen sagde pludselig Farvel og
sprang op i Vognen. Han kunde næppe styre sin
Lyst til at slaa Forvalteren midt i hans gule Fjæs
med Skaftet af sin Pisk:</p>

<p>&mdash; Farvel! gentog han og løftede idetsamme Pisken
som til Hilsen.</p>

<p>&mdash; Men Du holder jo Skaftet opad, Menneske! lo
den anden &mdash; Hva' Fanden gaar der af Dig, saa
travlt Du pludselig faar! Rider Maren Dig?</p>

<p>Hans gav Hestene Tøjlen uden at svare.</p>

<p><a class="pagenum" name="Side_234" id="Side_234" title="[S. 234]"></a>
Men bag sin Ryg hørte han Nataniels onde
Grinen&nbsp;...</p>

<p>&mdash; &mdash;</p>

<p>En Mils Vej paa den anden Side Havslunde
mødte Hans Henriksen Frantz Uldahl fra Kragholm.
Han kom bred og veltilpas ridende paa sin
tykke Pasgænger.</p>

<p>&mdash; Goddag, Goddag! raabte Kragholmeren og nikkede
venligt til den unge Mand.</p>

<p>Hr. Frantz var jo i Øjeblikket uden for Fru Karens
Kontrol, og saa løb Hjertet af med ham.</p>




<hr class="chapbreak" />

<p><a class="pagenum" name="Side_235" id="Side_235" title="[S. 235]"></a></p>

<p class="date"><a name="KAPITEL_43" id="KAPITEL_43"></a>3/4.</p>

<p>Det er jo det forfærdelige, Isidor, at jeg aldrig
kan <em>tale</em>, om det, der mest opfylder mig. Da Du
var her igaar, vilde jeg have sagt noget til Dig og
spurgt Dig til Raads, men jeg <em>kunde</em> ikke faa
det over mine Læber, det sad som en tyk Klump
i min Hals; men nu vil jeg <em>skrive</em> det, saa faar
Du det engang at læse, og saa vil Du tænke paa
din lille Veninde, naar hun engang er død. <em>Det
er den nye Forvalter, der gør mig
saa bange, Isidor!</em> og det var mest om ham,
jeg vilde have talt med Dig<a class="corr" name="rett_17" id="rett_17" title="fjernet:  om"></a>. Bare jeg <em>ser</em> ham,
kommer jeg til at ryste; det er hans <em>Øjne</em>! Jeg
véd ikke, hvordan jeg skal forklare Dig det; <em>men
det er ligesom, man stod ganske nøgen,
naar han ser paa En</em>! Han kan være
nok saa høflig og venlig, men man er alligevel lige
ved at skrige, »lad være at se paa mig med de Øjne!«
Og saa har han samtidig saadan et væmmeligt
<em>snavset</em> Smil. Baade Søstrene og Pigerne her
siger det samme, men de bliver bare <em>arrige</em> paa
ham og ikke bange, saadan som jeg. Frederikke<a class="pagenum" name="Side_236" id="Side_236" title="[S. 236]"></a>
sagde forleden, at det endte med, at hun en Dag
slog Larsen lige midt i Ansigtet; men <em>jeg</em> har mest
Lyst til at løbe min Vej fra ham og gemme mig.
Og alligevel, Isidor, og det er det frygtelige og det
<em>nedværdigende</em> for mig, <em>jeg føler ogsaa
Trang til at kaste mig om Halsen
paa ham</em> og skrige i vilden Sky, »her er
jeg, gør med mig, hvad Du vil, og lad mig saa være
i Fred!« Og vil Du tro, at jeg flere Gange har været
<em>lige ved</em> at gøre det! Men <em>hvis</em> jeg nu gør
det, Isidor, hvis jeg nu gør det, hvad saa? <em>Ja,
saa maa jeg dræbe mig selv bagefter</em>,
thi den Skam kan jeg ikke overleve! Og en af
Familien <em>skal</em> jo dø her paa Havslunde, siger
Jomfru Ingwersen, ligesom begge de forrige Ejere,
saa lad det bare blive mig, som er den ulykkeligste.
Men nu skal Du bare høre; jeg faldt forleden
Dag, da jeg løb og legede med Tyrk nede
i Laden, og da jeg vilde rejse mig stod Forvalteren
pludselig bøjet over mig og rørte ved mig
for at hjælpe mig, og hans <em>Øjne</em>, aa Du skulde
have set hans <em>Øjne</em>! jeg var lige ved at besvime,
da jeg følte hans Hænder paa min Krop, og var
Tyrk ikke i det samme sprunget til og havde revet
ham væk, véd jeg ikke, hvad der vilde være sket,
for, Isidor, Isidor, det er forfærdelig, det jeg nu
siger Dig, men det er <em>sandt! jeg laa og ønskede,
at han vilde slaa Armene rigtig
om mig og trykke mig ind til sig!</em><a class="pagenum" name="Side_237" id="Side_237" title="[S. 237]"></a>
Men Gudskelov at Tyrk rev ham bort, for saa sprang
jeg op og flygtede. Men er det ikke forfærdeligt,
Fætter Isidor, at det Menneske har faaet saadan
en <em>hemmelig Magt</em> over mig, at jeg slet ikke
næsten kan tænke paa andet end ham? jeg ser ham
alle Vegne og drømmer om ham om Natten, aa, hvor
er det dog frygteligt! Og ingen har jeg at tale med,
og ingen at betro mig til, for hvad vilde I tænke
om mig, hvis jeg fortalte Jer alt det stygge, jeg
gaar og tænker paa! Og der er meget mere end det
med Forvalteren; for Frederikke løber rundt og holder
Stævnemøder med Elev Jakobsen, og Charlotte
og Minka fra Mosen er »Kærester« siger Olga Stuepige;
og Anna, ja det er næsten værst med Anna,
og det er forfærdeligt at sige det, men jeg har opdaget
at hun sommetider lister sig ind i Fadeburet
og drikker af Husholdningsmadeiraen, og saa lukker
hun sig inde og ligger mange Timer paa sin Seng
og sover! Hvor er jeg dog ked over, at Moder er
kommet ind i saadan en gammel ødelagt Familie,
hun som kunde have haft det saa godt imellem de
sunde og raske Mennesker, hun kommer fra; men
godt er det da, at hun vist slet ikke ser noget af
det altsammen, hun tror, at alting er, som det skal
være, og naar hun er færdig med Huset, sidder hun med
sine Kort og med Faders gamle Breve fra den Gang,
han og hun elskede hinanden. <em>Jeg</em> er den eneste,
der ser, hvor galt det staar til med os allesammen;
men det er vel saa en Byrde, Gud har lagt paa mine<a class="pagenum" name="Side_238" id="Side_238" title="[S. 238]"></a>
Skuldre, fordi jeg ikke længere tror paa ham; aa
Isidor, Isidor, Du maa hjælpe mig, ellers véd jeg
ikke, hvad det skal blive til!</p>

<p class="sig">
Din til Døden<br />
<span class="r2">S.</span>
</p>

<p>Isidor, naar Du kommer her næste Gang, maa
Du gerne kysse mig; men Du skal ikke spørge om
det i Forvejen, &mdash; for saa siger jeg bare nej.</p>

<p class="sig">
Din<br />
S.
</p>




<hr class="chapbreak" />

<p><a class="pagenum" name="Side_239" id="Side_239" title="[S. 239]"></a>
<a name="KAPITEL_44" id="KAPITEL_44"></a>
Det maatte undre enhver, der kendte noget til
de huslige Forhold paa Kragholm, at se, hvorledes
Frantz Uldahl i Aarenes Løb stadig var tiltaget i
Fylde og Omfang.</p>

<p>Man vidste, at Fru Karen førte et strengt økonomisk
Regimente; og Tjenestefolkene klagede altid
paa Kosten. Men hun slog deres Klagemaal ned
med at henvise til, at Herskabet selv levede ingenlunde
yppigere.</p>

<p>Og de Lommepenge, hun overlod sin Mand, skulde
ikke lægge Sul paa ham. De strakte akkurat <span class="sic" title="[sic]">til til</span>
Tobak og Tandpulver.</p>

<p>Og alligevel blev han trindere og gladere for
hvert Aar, der gik. Smilet stod ham konstant om
Læber og Øjne; og om Natten laa han og klukkede
af sin undersøiske Latter, der nu var udartet til
en kondenseret Fnisen, som ved sin Styrke kunde
faa Fru Karen til at slaa en irriteret Klo i Natskjorten
paa ham og hale løs, indtil han vaagnede
og fôr gnaven over Ende.</p>

<p>&mdash; Hvad <em>ligger</em> Du dog der og ler af, Frantz!<a class="pagenum" name="Side_240" id="Side_240" title="[S. 240]"></a>
Det er en væmmelig Vane, Du har lagt Dig til.
Jeg faar ikke Søvn i Øjnene!</p>

<p>&mdash; <em>Ler?</em> Jeg <em>ler</em> sgu ikke!</p>

<p>&mdash; Hvad er det da for Lyde, Du frembringer?</p>

<p>&mdash; Det maa være min Asthma, brummede han
&mdash; den er altid værst, naar jeg kommer i Seng.</p>

<p>Onkel Frantz var nemlig begyndt at lide af
Aandenød, paastod han, og han red til den Ende
daglig lange Ture, hvordan Vejret end var, for
at faa frisk Luft og Bevægelse.</p>

<p>Han red gerne af Sted Klokken et en halv umiddelbart
efter Middagskaffen, og kunde da blive borte
en fire-fem Timer. To Gange om Ugen, Onsdag og
Lørdag, kørte han til Byen til noget, han kaldte
»Landmandsmøder«, hvorfra han først vendte hjem
sent paa Natten. Og Fru Karen gjorde ham aldrig
Bebrejdelser derfor, da dette var hans eneste Form
for Udskejelser nu.</p>

<p>I de sidste ti Aar havde han ikke været uden for
Herredet; naar undtages et Par Rejser til Hovedstaden
sammen med sin Kone ... Og nu skulde
de altsaa snart have Sølvbryllup.</p>

<p>&mdash; &mdash;</p>

<p>Der ligger en Kro, Herritslev Kro, hedder den,
godt to Mil fra Kragholm og omtrent midt imellem
Hvidgaarden og Store Ravnsborg.</p>

<p>Kroen ejedes den Gang af en Enke, Sidsel Christoffersen,
som var vidt og bredt berømt for sin
fortræffelige Mad&nbsp;...</p>

<p><a class="pagenum" name="Side_241" id="Side_241" title="[S. 241]"></a>
En Eftermiddag Hofjægermester Palle og hans
Mona kom ridende der forbi, syntes Hofjægermesteren,
at han saa et Glimt af Frantz's lysende Ansigt,
da de passerede Vinduerne.</p>

<p>&mdash; Mona! sagde han og holdt Hesten an &mdash; Saa'
Du Kragholmeren<a class="corr" name="rett_18" id="rett_18" title="var: !">?</a> Det er Fanden gale mig <em>Madam
Christoffersen</em>, der feder ham op, skal
Du se! Vi maa derind!</p>

<p>Og de satte hurtig Hestene i Stald og gik ind i
Krostuen.</p>

<p>Og ganske rigtig, de fandt Frantz Uldahl derinde!</p>

<p>Men han sad stilfærdig ved det skurede Fyrretræsbord
og nød en Kop Kaffe med et nattegammelt
Stykke Wienerbrød til.</p>

<p>Men <em>det</em> skal jo ikke lægge nævneværdig Talg
paa sin Mand.</p>

<p>&mdash; &mdash;</p>

<p>Sølvbryllupsdagen nærmede sig.</p>

<p>Der var udstedt op mod halvthundrede Indbydelser.
Og da flere af Gæsterne skulde komme langvejs
fra, var alle Kragholms Gæsteværelser sat i
Stand. Fru Karen havde besluttet at fejre denne
Milepæl paa en Maade, der kunde give Verden et
fyldigt Indtryk af, hvor lykkeligt et Samliv hun og
hendes Frantz, trods alt, havde ført i disse &mdash; ak,
altfor hurtig henrundne &mdash; femogtyve Aar&nbsp;...</p>

<p>Ti Dage før Højtideligheden tog Brudeparret til
København for at gøre Indkøb. Intet skulde spares.
Karen ligefrem <em>øste</em> Penge ud. Den ene store<a class="pagenum" name="Side_242" id="Side_242" title="[S. 242]"></a>
Kasse fyldt til Laaget med Delikatesser indgik til
Kragholm efter den anden. Og da alt var besørget,
satte Mand og Kone sig fortrøstningsfuldt i Toget
for hjemgaaende.</p>

<p>Men saa skete det, at da Fru Karen under Samsø
vilde tale med sin Frantz, var han intet Steds at
finde. Hun søgte hele Skibet rundt og spurgte og
spurgte, men han var der ikke. Han havde trofast
ledsaget hende om Bord i <span class="sic" title="[sic]">Kallundborg</span> og anbragt
hende paa en Sofa i Damekahytten.</p>

<p>Men fra det Øjeblik var ethvert Spor af ham udslettet&nbsp;...</p>

<p>Hjemkommen til Kragholm ventede og ventede
Bruden. Men Gommen kom ikke. Og der var kun
tre Dage til Festen.</p>

<p>Da udgød Fru Karen, vel for første Gang i sit
Liv, sande Taarer. Og siddende midt imellem to uhyre
Overflødighedshorn, telegraferede hun til Gæsterne,
baade de Uldahler og de Heinemanner, at de skulde
ikke komme, Gildet var opgivet, Frantz's Aandenød
havde forværret sig.</p>

<p>Men Delikatesse-Kasserne lod hun gaa Retur til
København, da Sagerne Gud være lovet var taget
paa Aarsregning.</p>

<p>&mdash; &mdash;</p>

<p>Dette var Kragholmermandens uigenkaldelig sidste
Udflugt.</p>

<p>Og da han fjorten Dage senere returnerede et
Steds nede fra Bagpommeren og en Aftenstund blev<a class="pagenum" name="Side_243" id="Side_243" title="[S. 243]"></a>
fundet i en Halmstak uden for Laden og baaret op
i sin Seng forhutlet, sløv og klejnmodig, var Smilet
ganske forsvundet af hans Ansigt, og hans Øjne var
som Hunden Tyrks bedrøvede indtil Døden.</p>

<p>&mdash; Hvor <em>kunde</em> Du gøre det, Frantz? spurgte
hans dybt forurettede Hustru.</p>

<p>&mdash; Møv, møv ... grumlede Frantz og krøb længere
ned under Dynen &mdash; Lad mig være i Fred!</p>

<p>Men Fru Karen nuslede og puslede omkring ham
paa kvindevis, syltede ham ind i smertefuld-bebrejdende
Omhu og lod ham ingen Ro. Medens hun dog
samtidig havde den Glæde at konstatere, at han ikke
mere gav efter for sine mystiske Latteranfald hverken
ved Dag eller Nat. Og hun fattede i sit Hjerte
det Haab, at det var Tanken om dette Sølvbryllupspuds,
der havde fremkaldt hans dulgte Munterhed,
og at han nu for stedse var helbredet&nbsp;...</p>

<p>Men da Frantz Uldahl tre Uger efter havde overvundet
Følgerne af sin Bryllupsrejse, optog han
paa ny sine Rideture og genvandt lidt efter lidt sin
fordums Fylde&nbsp;...</p>

<p>Og en Nat vækkedes Fru Karen af sit Blund ved,
at han igen laa og fnisede underfundigere end nogen
Sinde.</p>

<p>Og da skal hun have grædt sanddru Taarer for
anden Gang.</p>




<hr class="chapbreak" />

<p><a class="pagenum" name="Side_244" id="Side_244" title="[S. 244]"></a>
<a name="KAPITEL_45" id="KAPITEL_45"></a>
Medens ingen nogen Sinde søgte Raad og Hjælp
hos Fruen paa Kragholm, var Fru Line paa Havslundegaard
derimod som en Trøstens og Husvalelsens
Engel for den ganske Egn. Alle syge og sorgfulde
kom til hende med deres Bekymringer. Og
hun gjorde, hvad hun kunde for at glæde og lindre.</p>

<p>&mdash; &mdash;</p>

<p>Madam Oline Rasmussen, den brystsyge Degns
Kone, stod grædende i Havslunde Køkken.</p>

<p>&mdash; Er det saa rent galt med Manden? spurgte
Ane Kokkepige deltagende.</p>

<p>&mdash; Ok Gud, ok Gud, ja, det er saa rent, rent
snavs ... hulkede Oline &mdash; og nu mente da baade
Jens Oluf og jeg, at vi vilde bede Fruen se over,
om hun da <em>vil</em>&nbsp;...</p>

<p>&mdash; Hun har jo sagt ja ... sagde Ane.</p>

<p>Men samtidig sendte hun Degnekonen et ransagende
Blik; for der gik Rygter i Sognet om hende
og den nye Hjælpelærer.</p>

<p>Og desuden vidste jo enhver, at Jens Rasmussen
var Søn af Nils Uldahl.</p>

<p><a class="pagenum" name="Side_245" id="Side_245" title="[S. 245]"></a>
Saa det var underligt, at Fruen havde samtykket
i at gaa med; men hun var jo tossegod!</p>

<p>&mdash; Der kommer Fruen! sagde Ane højt og lyttede
hen mod Døren til Anrettergangen.</p>

<p>Fru Line traadte lidt efter ind; og Degnekonen
brast paa ny i Graad.</p>

<p>Men førend Fruen endnu kunde faa sagt et Trøstens
Ord, blev Døren til Gaarden revet op, og
Minka fra Mosen kom farende ind forfulgt af Frøken
Charlotte. Begge lo og støjede de, saa det klang i
Køkkenet:</p>

<p>&mdash; Hjælp! Hjælp! raabte Minka og vilde søge Beskyttelse
hos Fru Line.</p>

<p>&mdash; Stop hende! Stop hende! skreg Charlotte og
søgte at gribe fat i Veninden.</p>

<p>Men saa fik de samtidig Øje paa den grædende
Oline og standsede forlegne.</p>

<p>Ane Kokkepige sendte Minka et hvast Blik. Hele
Gaarden var forarget over, at den »Bondetøs« sprang
rundt her og spillede hjemme.</p>

<p>&mdash; Kom saa, lille Oline, sagde Fru Uldahl og
nikkede Farvel til Pigebørnene.</p>

<p>Degnekonen løftede taknemmelig sine foldede
Hænder frem mod Fruen:</p>

<p>&mdash; Sikken en Lykke for Jens, sagde hun &mdash; sikken
en Lykke for Jens!</p>

<p>Og saa gik de.</p>

<p>Men næppe havde Døren lukket sig efter dem,
førend de to Unge igen begyndte paa deres Leg.</p>

<p><a class="pagenum" name="Side_246" id="Side_246" title="[S. 246]"></a>
&mdash; &mdash;</p>

<p>Da Madam Rasmussen og Fru Uldahl var naaet
ind i Haven foran Degneboligen, kom en lille tretten-fjortenaars
Tøs styrtende imod dem:</p>

<p>&mdash; Han er staaen ud af sin Seng, fortalte hun
bleg af Skræk &mdash; Rasmussen er staaen ud af sin
Seng, fordi Hjælpelæreren sang inde i Skolestuen.</p>

<p>Og hun pegede op mod Huset, hvor Degnens udtærede
Ansigt et Øjeblik saas bag et Vindue i Sovekammeret.</p>

<p>Oline udstødte et Skrig og satte af Sted over de
lysegrønne Plæner og nysaaede Bede.</p>

<p>Fru Uldahl forsøgte at berolige det forskræmte
Pigebarn, der var stukket i Graad:</p>

<p>&mdash; Saa, saa, lille Ingermarie ... sagde hun og
kærtegnede Barnet &mdash; saa, saa, nu er <em>vi</em> her jo!</p>

<p>Men Tøsen græd og snakkede og lod sig ikke
trøste:</p>

<p>&mdash; Jeg skulde jo være ved ham, berettede hun
snøftende &mdash; medens Madammen løb op paa Gaarden
efter Fruen ... men saa begyndte Andersen
... at synge inde i Skolestuen ... og saa vilde
... Rasmussen ind og tæve ham, sagde han ...
og saa blev jeg saa ræd, saa ræd&nbsp;...</p>

<p>&mdash; Ja, kom Du nu kun med mig, lille Ingermarie,
saa&nbsp;...</p>

<p>&mdash; <em>Nej!</em> sagde Pigen rædselslagen &mdash; ikke for
aldrig <em>det</em>! Nu løber jeg hjem!</p>

<p><a class="pagenum" name="Side_247" id="Side_247" title="[S. 247]"></a>
Og bort flygtede hun ud gennem Havelaagen og
ned ad Vejen&nbsp;...</p>

<p>Fru Uldahl gik ind i Degneboligens Storstue og
satte sig til at vente.</p>

<p>Der var rent og sirligt derinde. Over de giftiggrønne
Plydsesmøbler laa hvide hæklede Stykker. I
Vinduskarmene stod velplejede Blomster. Et lille
Rosentræs lyserøde Knopper udsendte en fin Duft&nbsp;...</p>

<p>Fru Line smilede stille og mindedes en lignende
Stue, som hun selv engang i Ro og Fred havde
puslet og røgtet langt borte i Fortiden i Husum
Kro ... men saa var Nils kommet og havde draget
hende ind i noget andet ... og nu vidste hun
ikke mere, om hun længtes tilbage mod sin svundne
Ungdom, eller om det blot var Tanken om hine
sorgløse Dage, der fyldte hendes Hjerte med stille
Vemod&nbsp;...</p>

<p>Degnekonen viste sit forskræmte Ansigt i Døren
til Soveværelset:</p>

<p>&mdash; Hvis Fruen saa vilde komme ...? Nu er
han bleven rolig.</p>

<p>Fru Uldahl rejste sig og fulgte.</p>

<p>Ogsaa i Soveværelset var alt pillent og propert.
Og Solen skinnede varmt frem mellem de hvide,
blondebesatte Gardiner.</p>

<p>I den nærmeste af Ægtesengene sad Jens Oluf
halvt oprejst, støttet af mange Puder. Hans dybtliggende,
mørktrandede Øjne var lukkede; hans Ansigt
var gustengult og indfaldent; og hans forhen<a class="pagenum" name="Side_248" id="Side_248" title="[S. 248]"></a>
rige Haar og Skæg var ligesom visnet bort, faldet
af i store nøgne Pletter.</p>

<p>Men hvad der næsten gjorde det pinligste Indtryk
var, at under den sirligt ombøjede Skjortekrave
var bundet dette døende Menneske et skrigende,
højrødt Slips.</p>

<p>Oline, der saa Fru Uldahls forundrede Blik, hviskede
ligesom undskyldende:</p>

<p>&mdash; Ja, han <em>vilde</em> jo pyntes til Fruen ... og
det nytter ikke at gøre ham imod ... Her er Fruen,
Jens Oluf! sagde hun saa og gik hen og lagde sin
Haand paa Mandens Arm.</p>

<p>Den Syge slog langsomt Øjnene op og saa hen
mod Fru Line med et Blik, der først lidt efter lidt
syntes at vaagne, saa sløret var det af Træthed og
Lede:</p>

<p>&mdash; Tak ... at Fruen kom, nikkede han anstrengt
og afbrudt &mdash; Det er mit sidste Haab ... for Fruen,
der selv har gennemgaaet saa meget ... og stadig
har holdt Dem mild og god ... De maa jo kunne
gi' en sølle Stymper som mig ... et godt Raad
at dø paa.</p>

<p>Fru Line satte sig stille paa Stolen foran hans
Seng og tog hans Haand; men slap den igen, da
den var kold og vaad ... og tog den igen, da hun
syntes, det var Synd, om han mærkede noget:</p>

<p>&mdash; Og hvad er det saa, der trykker, Jens Rasmussen?
spurgte hun og bøjede sig frem imod ham.</p>

<p><a class="pagenum" name="Side_249" id="Side_249" title="[S. 249]"></a>
Degnen laa lidt uden at svare; saa sagde han, og
dybt i hans triste Øjne lyste et Glimt frem:</p>

<p>&mdash; Det er <em>Vreden</em> ...! sagde han.</p>

<p>&mdash; Og hvem er De da saa vred paa?</p>

<p>Hans Øjne flammede stærkere, og han rev sin
Haand til sig:</p>

<p>&mdash; Paa alle Jer, der er raske og varme!</p>

<p>&mdash; Jens Oluf ... bad Oline, der stod ved hans
Hovedgærde &mdash; stem Dig nu ikke op igen&nbsp;...</p>

<p>Men han ænsede hende ikke og fortsatte:</p>

<p>&mdash; Og jeg er vred paa Solen, der skinner, sagde
han &mdash; og paa Fuglene, der synger! Jeg er vred paa
Ungdommen, der leger paa de blomsterklædte Marker.
Og jeg er vred paa Foraaret, som just nu knoppes
derude!</p>

<p>&mdash; Jens Oluf ... Jens Oluf&nbsp;...</p>

<p>&mdash; ... Hvorfor døde jeg ikke, medens det endnu
var Vinter! vedblev han &mdash; Hvorfor gravede man
mig ikke ned i Sneen! Hvorfor skal jeg ligge her
og tæres hen og raadne, naar det andet spirer og
vokser!</p>

<p>Fru Line vilde tale. Men han lod hende ikke
komme til Orde. Han løftede sine magre knoglede
Hænder frem som til Besværgelse:</p>

<p>&mdash; Hvad har jeg dog gjort, at jeg skal være hjemfalden
til dette? vedblev han paa sit kunstlede Bogsprog
&mdash; Hvad har jeg forbrudt? Hvad er min
Synd? Kan <em>jeg</em> <span class="sic" title="[sic]">for</span>, at min <span class="sic" title="[sic]">Mo-der</span> har avlet mig
i uren Brynde? Sig mig det, at jeg kan bede om<a class="pagenum" name="Side_250" id="Side_250" title="[S. 250]"></a>
Tilgivelse! Lad mig leve, at jeg dog kan gøre Bod!
Jeg er ung, og man snyder mig for min Ungdom
... man bedrager mig for mit Liv ... man holder
mig usseligt for Nar! ... Solguld og blaa Himmel
og grønne Skove viste man mig og sagde: Se
dette er Livet, al dette giver jeg Dig! ... og da
jeg saa knælede ned og vilde gribe til og fylde mine
Hænder med al Verdens Herlighed, saa var det kun
Støv og Jord <a class="corr" name="rett_19" id="rett_19" title="var: go">og</a> Aske og Løgn ...!</p>

<p>Hans Arme faldt slappe ned, og han sank rallende
tilbage i Puderne.</p>

<p>&mdash; Jens Oluf, Jens Oluf ... hulkede Konen. Og
Fru Line sad raadløs.</p>

<p>Da lød der paa én Gang Fodtrin udenfor paa
Havegangen, og en høj ung Mand gik nynnende
forbi Vinduerne. Han var barhovedet, og hans rødblonde
Haar flammede i Solen.</p>

<p>Degnen fôr over Ende med et Ryk:</p>

<p>&mdash; Der er han igen, der er han igen! skreg han
og vilde ud af Sengen &mdash; Judas! Judas!</p>

<p>Og Fru Line og hans Kone maatte kæmpe med
ham for at holde ham tilbage.</p>

<p>&mdash; &mdash;</p>

<p>Da Degnen igen var faldet til Ro, forsøgte Fru
Line at faa ham i Tale. Mildt og stille tog hun fat
og sagde ham mange gode og dulmende Ord om sin
egen rolige Maade at bære Livet og dets Tilskikkelser
paa.</p>

<p><a class="pagenum" name="Side_251" id="Side_251" title="[S. 251]"></a>
Indtil han pludselig træt og haabløst løftede sine
Øjne op mod hende og sagde som i et Skrig:</p>

<p>&mdash; <em><span class="sic" title="[sic]">Dét</span> nytter ikke! Det nytter
ikke! Menneskene bôr for langt fra
hverandre!</em></p>




<hr class="chapbreak" />

<p><a class="pagenum" name="Side_252" id="Side_252" title="[S. 252]"></a>
<a name="KAPITEL_46" id="KAPITEL_46"></a>
Lørdagen den fjerde Maj døde Jens Oluf Rasmussen.
Og samme Dag fødtes i Villa Seemann det
ventede Barn&nbsp;...</p>

<p>Det havde været en vanskelig Fødsel. Og da Barnet
omsider kom til Verden, viste det sig at være
et stakkels, vanskabt lille Væsen, en Dreng med et
frygteligt Hareskaar og et uformeligt, opsvulmet
Hoved.</p>

<p>Fru Nærup, Fødselshjælpersken, havde straks
bragt det af Vejen uden at præsentere Rositta det.
Og havde derpaa sendt Bud efter Isidor, som efter
sin Kones Ønske havde opholdt sig henne paa
Herredskontoret&nbsp;...</p>

<p>Allerede ude paa Stentrappen foran Huset kom
Jordemoderen ham i Møde. Hendes fedladne Ansigt
var blegt og bevæget.</p>

<p>&mdash; Der er da ikke noget i Vejen med Patienten?
spurgte Isidor angst.</p>

<p>&mdash; Nej, Fruen har det godt nok ... Det er Barnet.</p>

<p>&mdash; Hvad er der i Vejen med det?</p>

<p>&mdash; Det er&nbsp;...</p>

<p><a class="pagenum" name="Side_253" id="Side_253" title="[S. 253]"></a>
&mdash; Er det dødfødt?</p>

<p>&mdash; Nej ... desværre! havde jeg nær sagt. Men
nu kan Herredsfuldmægtigen jo selv se ... Og
Herredsfuldmægtigen maa ... maa tage sig sammen
...! Jeg har bragt den Lille op paa Gæsteværelset
uden at vise Fruen ham ... Det er
forfærdeligt, at der kan sættes saadanne Børn i
Verden!</p>

<p>&mdash; &mdash;</p>

<p>I samme Øjeblik Isidor saa den nyfødte, sagde
han til sig selv:</p>

<p>&mdash; <em>Det Barn maa ikke leve!</em></p>

<p>Og han vendte sig bort fra det næsten i Rædsel<span class="corr" title="var: ,">.</span></p>

<p>Han havde engang i Anledning af Spat-Maries
Alexandra talt med Fru Rositta om, at saadanne
ulykkelige Skabninger straks ved Fødselen burde
udslettes af de Levendes Tal; og de havde været
fuldstændig enige.</p>

<p>Nu skulde han altsaa føre sin Teori ud i Praksis.</p>

<p>Men han maatte selvfølgelig handle alene. Han
kunde ingen Medvider have.</p>

<p>Atter saa han ned mod Barnet, der laa i sin
Kurveseng foran ham. Og atter fôr der en Gysen
igennem ham:</p>

<p>Drengens svulne og uformelige Hoved hang
kraftløst ned mod den ene Skulder. Halsen var for
svag til at bære det. Men det, der fornemmeligst
gav Barnet dets hele gruopvækkende Karakter var,<a class="pagenum" name="Side_254" id="Side_254" title="[S. 254]"></a>
at Mund og Næse gik i ét og dannede et stort gabende
Hareskaar, en lang, blodrød Flænge, der næsten
strakte sig tværs over Ansigtet fra Øre til Øre.</p>

<p>Og oven over denne Flænge, over et Par store,
triste Øjne, hvælvede sig en høj frembuet Pande,
der var gennemfuret af dybe, tanketunge Rynker,
som om dette usle lille sidste Skud paa den Uldahlske
Stamme allerede før Fødselen havde siddet inde
med al Slægtens bitre Viden&nbsp;...</p>

<p>Isidor rettede sig. Hans Beslutning var uigenkaldelig:</p>

<p>&mdash; Ikke en Dag til Ende skulde dette arme mishandlede
Væsen faa Lov til at leve!</p>

<p>Og han gav sig rolig og uden Vaklen til at overtænke
Sagen:</p>

<p>&mdash; Stuepigen skulde vaage hos Drengen om Natten.
Selv vilde Isidor opholde sig i Dagligstuen.
Og før Pigen gik til Ro, vilde han paa en eller anden
Maade skaffe sig Lejlighed til at give Barnet
en kraftig Dosis af de Opiumsdraaber, som han
havde staaende i sit Skrivebord&nbsp;...</p>

<p>&mdash; &mdash;</p>

<p>Bag de nedrullede Gardiner i Soveværelset laa
Fru Rositta bleg og udmattet.</p>

<p>Men da Isidor kom for at spørge til hendes Befindende,
nikkede hun ham smilende i Møde og
rakte en Haand frem imod ham:</p>

<p>&mdash; Saa blev da <em>det</em> overstaaet, lille Isidor! sagde<a class="pagenum" name="Side_255" id="Side_255" title="[S. 255]"></a>
hun paa sin stille, lune Maade &mdash; Har Du set »Bummerten«?</p>

<p>Herredsfuldmægtigen smilede igen og satte sig
paa Sengekanten:</p>

<p>&mdash; Ja, jeg har, sagde han &mdash; Han ser noget svagelig
ud.</p>

<p>&mdash; Gør han det, det lille Pus? Det var maaske
derfor, at Fru Nærup løb med ham, inden jeg fik
ham at se?</p>

<p>&mdash; Naa&mdash;e, næi, det tror jeg ikke ... Hun mente
vel blot, at Du trængte til Ro.</p>

<p>&mdash; Ja, jeg er ogsaa træt ... Er han pæn at se
paa, Drengen?</p>

<p>&mdash; Meget pæn, ja ... Og hvordan har <em>Du</em> det?
Var det strengt?</p>

<p>&mdash; Nu er det jo overstaaet ... gentog Fru Rositta
og lukkede Øjnene ved Tanken.</p>

<p>Herredsfuldmægtigen tog hendes Haand og kyssede
den:</p>

<p>&mdash; Tapre lille Kone ...! sagde han &mdash; Men sov
nu og lad være med at tænke! Lad, som om det
hele slet ikke vedkommer Dig!</p>

<p>&mdash; Ja ... Sig mig bare, hvem I har sat til at
passe Drengen?</p>

<p>&mdash; Foreløbig har altsaa Fru Nærup ham. Men
Elise skal være hos ham i Nat. Jeg lægger mig ind
i Dagligstuen paa Sofaen. Povl og Jørgen bliver
henne hos Seemannerne, hvor Du har sendt dem
hen imorges, samtidig med at Du jog mig paa Kontoret<a class="pagenum" name="Side_256" id="Side_256" title="[S. 256]"></a>
... Farvel ... Og vil Du saa være saa henrivende
elskværdig at holde din Mund!</p>

<p>&mdash; &mdash;</p>

<p>Da Jordemoderen henimod Klokken ni Aften
havde puslet Moderen og Barnet for Natten og var
gaaet hjem, kaldte Isidor paa Stuepigen og bad
hende bringe et Brev ind paa Posthuset. Og medens
hun nu var borte, gik han selv op til Barnet
og gav det Opiumet.</p>

<p>Og da Pigen kom tilbage, sagde han til hende:</p>

<p>&mdash; De bliver altsaa hos Drengen i Nat, Elise.
Skulde han vise sig særlig urolig, saa kom ned og
kald paa mig. Men De skal ikke komme herind;
bank bare stille paa Døren, at vi ikke skal vække
Fruen.</p>

<p>Og da han havde sagt Godnat til Rositta, lagde
han sig fuldt paaklædt paa Sofaen. Døren ind til
Soveværelset lod han staa paa Klem. I Dagligstuen
brændte en Natlampe.</p>

<p>Men han kunde ikke falde i Søvn; laa og stirrede
med vidtaabne Øjne ud i Rummet:</p>

<p>&mdash; Nu havde han altsaa for første Gang i sit Liv
udført en virkelig »Bedrift«. Han var ligefrem stolt
deraf og følte sig halvvejs som en Banebryder;
tænkte endogsaa et Øjeblik paa at notere Begivenheden
ned og gemme Papiret hen, saa at Efterverdenen
kunde faa at vide, at han, Isidor Seemann
af Slægten Uldahl, trods alt, havde været
forud for sine Samtidige. Thi det stod ham nemlig<a class="pagenum" name="Side_257" id="Side_257" title="[S. 257]"></a>
klart, at de Dage vilde komme, da det simpelthen
vilde blive paabudt ved Lov, det, han nu i Dag
havde maattet snige sig til.</p>

<p>&mdash; Isidor ... lød det inde fra Soveværelset.</p>

<p>Herredsfuldmægtigen var med et Sæt oppe af
Sofaen og inde hos sin Kone:</p>

<p>&mdash; Hvad er der, lille Ven? spurgte han hurtig og
mærkede, at han var mere nervøs, end han havde
troet.</p>

<p>&mdash; Aa vil Du ikke give mig lidt at drikke&nbsp;...</p>

<p>Han rakte hende Vandglasset, og hun drak begærlig<span class="corr" title="var: ;">.</span></p>

<p>&mdash; Tak ... sagde hun &mdash; Det var næsten Synd
af mig at vække Dig; men jeg var saa tørstig ...
Sov Du?</p>

<p>&mdash; Ja ... sagde han hurtig &mdash; Du har da ikke
Feber?</p>

<p>&mdash; Nej, slet ikke ... Véd Du, om Drengen sover?</p>

<p>&mdash; Det gør han vist; der er ganske roligt deroppe.</p>

<p>&mdash; Du vil vel ikke liste Dig op ved Døren og
lytte ...? Elise er jo ikke vant til at passe Børn.</p>

<p>&mdash; Jo, det skal jeg nok ... Men læg Du Dig nu
ned igen og bryd Dig om ingenting andet end
at sove.</p>

<p>&mdash; Du er saa god, Isidor&nbsp;...</p>

<p>&mdash; <em>Det</em> er jeg! Jeg er et af de bedste Mennesker
siden Syndfloden!</p>

<p>Da Rositta igen var faldet i Søvn, listede han
tilbage til Dagligstuen og trak Døren til efter sig.</p>

<p><a class="pagenum" name="Side_258" id="Side_258" title="[S. 258]"></a>
Han følte sig mere og mere nervøs, syntes, at Tiden
trak unødig længe ud, laa og lyttede anspændt
efter, om ikke Pigen skulde komme ned ad Trappen
og kalde paa ham.... Men alt i Huset forblev
roligt.</p>

<p>Saa faldt han lidt efter lidt hen i en Døs og sov
ind. Indtil han paa én Gang saa Soveværelsets Dør
langsomt glide op, og den nyfødte stikke sit frygtelige
Ansigt ind og stirre hen imod ham med store
anklagende Øjne. Og samtidig lød der en stille Banken
som af spæde Fingre mod en Rude&nbsp;...</p>

<p>Isidor fôr over Ende og saa sig forvildet om. Saa
gentog Bankningen sig; og han vaagnede helt og
skyndte sig hen til Entrédøren og aabnede.</p>

<p>Udenfor stod Stuepigen bleg og rystende.</p>

<p>&mdash; Hvad er der, Elise?</p>

<p>&mdash; Drengen er syg ... han kan næsten ikke faa
Vejret&nbsp;...</p>

<p>Isidor stod et Øjeblik tvivlraadig. Men saa tog
han sin Beslutning:</p>

<p>&mdash; Løb straks til Byen efter Doktoren, befalede
han &mdash; og bed ham komme med det samme. Er
Doktor Larsen ikke hjemme, saa hent en anden ...
Men gaa ud gennem Køkkenet, og vis ogsaa Doktoren
den Vej, at Fruen ikke hører noget!</p>

<p>&mdash; &mdash;</p>

<p>Oppe i Gæsteværelset laa Barnet. Herredsfuldmægtigen
stod bøjet over ham. Drengens Ansigt
var end frygteligere at se, nu han droges med Døden.
Øjnene var lukkede, og Hænderne krampagtig<a class="pagenum" name="Side_259" id="Side_259" title="[S. 259]"></a>
knyttede. Men han aandede endnu; svagt og med
en underlig pibende Lyd trak han Vejret. Det hørtes
som Klynket fra en sølle, lille dødsramt Fugl,
som Livet ikke vilde slippe&nbsp;...</p>

<p>Og saa denne gabende, blodrøde Flænge!</p>

<p>Isidor blev mere og mere ophidset, alt som Minutterne
gik, og Drengen vedblev at leve:</p>

<p>&mdash; Sæt nu Lægen kom og begyndte paa sine Oplivningsforsøg,
og sine Bade, saa at hele Huset kom
i Oprør, og Rositta vaagnede og vilde have Grunden
til Uroen at vide ...!</p>

<p>Der lagde sig som en Taage for Herredsfuldmægtigens
Øjne. Han greb famlende for sig frem i Luften.</p>

<p>Og pludselig, uden nogen forudgaaende Beslutning,
snappede han en Pude af den nærmeste Seng
og pressede den haardt ned omkring sin Søns Ansigt.</p>

<p>&mdash; &mdash;</p>

<p>Et Kvarters Tid efter kom Elise med Lægen.</p>

<p>Han gik straks hen til Drengens Leje og bøjede
sig undersøgende ned over ham:</p>

<p>&mdash; Er han død, Doktor? spurgte Isidor fuldstændig
rolig.</p>

<p>&mdash; Ja, sagde Doktoren &mdash; og godt det samme!</p>

<p>Derpaa vendte han sig om mod Herredsfuldmægtigen
og fortsatte indtrængende og alvorlig, som var
det en Sag, han længe og nøje havde tænkt igennem:</p>

<p>&mdash; Og efter min Mening burde der ligefrem være
en Lov, som paabød, at saadanne smaa, ulykkelige
Skabninger ikke <em>maatte</em> leve! ... Men den<a class="pagenum" name="Side_260" id="Side_260" title="[S. 260]"></a>
<a class="corr" name="rett_20" id="rett_20" title="var: Anskuesle">Anskuelse</a> kan De som Jurist og Øvrighedsperson
naturligvis ikke dele, Hr. Herredsfuldmægtig?</p>

<p>&mdash; Nej ...! sagde Isidor.</p>

<p>&mdash; &mdash;</p>

<p>Senere paa Natten, da Isidor Seemann igen laa
og halvsov paa Sofaen i Dagligstuen, drømte han,
at han vandrede rastløs om ude i sin Have.</p>

<p>Frem og tilbage gik han, rundt ad Gange og over
Plæner. Han vilde bort, flygte, han vidste ikke
for hvad.</p>

<p>Da lyder der pludselig frem bag en Busk en stille,
fornøjet Latter, en underlig spæd næsten vellystig
lille Fnisen, der faar ham til at skudre sig i Ubehag.
Han vil helst liste væk igen, ikke se, hvad der gemmer
sig bag Busken, helst leve Livet til Ende i
Uvidenhed.</p>

<p>Men han <em>kan</em> ikke flygte, han drives fremad og
hen til Stedet.</p>

<p>Og da han bøjer Grenene til Side, ser han sin
nyfødte Søn og Spat-Maries forfærdelige Alexandra
ligge der paa Grønsværet foran sig i den hedeste
Omfavnelse&nbsp;...</p>

<p>Hurtig trækker han sin Skitsebog frem og giver
sig til at tegne.</p>

<p>&mdash; Det er raat, Isidor! Det er raat! lyder det
mod ham fra alle Sider.</p>

<p>Men han svarer:</p>

<p>&mdash; Det er ikke mere raat end selve Livet!</p>

<p>Og rolig tegner han videre...</p>




<hr class="chapbreak" />

<p><a class="pagenum" name="Side_261" id="Side_261" title="[S. 261]"></a>
<a name="KAPITEL_47" id="KAPITEL_47"></a>
Nils Uldahl var igen paa Havslunde&nbsp;...</p>

<p>Kort efter Rigsdagens Slutning i April havde Fru
Line modtaget følgende Skrivelse dateret København:</p>

<div class="blockquot">
<p class="l4">
Fru Line Uldahl-Ege<br />
<span class="l4">Havslundegaard.</span>
</p>

<p>Jeg rejser en af de nærmeste Dage til Udlandet
og kommer ikke til Havslundegaard før i Begyndelsen
af Maj.</p>

<p>I Tvivlsmaal kan De henvende Dem til min
Forvalter Larsen, der har modtaget skriftlige Instrukser
alt fornødent.</p>

<p class="sig">Uldahl-Ege.</p>
</div>

<p>Denne Ukas blev modtaget med almindelig Jubel
baade i Hovedfløjen og i Asylet; og der blev straks
samme Aften afholdt en ekstraordinær Kaffelystighed.</p>

<p>&mdash; Den gamle Svend tør ikke komme hjem, førend
Jomfru Helmer er rejst! sagde Frøken Frederikke.</p>

<p>Og Pigebarnet havde Ret. Nils Uldahl vovede<a class="pagenum" name="Side_262" id="Side_262" title="[S. 262]"></a>
ikke at vise sig paa Havslunde, saalænge Mathilde
Helmer endnu færdedes der. Hun havde Vinteren
igennem bombarderet ham med Breve, der afvekslende
truede og klagede, fordi hun i dobbelt Forstand
var blevet »sagt op«.</p>

<p>Men Nils havde anvendt sin gode, gamle Fremgangsmaade
og ladet enhver Henvendelse ubesvaret.</p>

<p>&mdash; &mdash;</p>

<p>Saa den første Maj drog Jomfruen bort. Og en
ti-tolv Dage senere vendte Nils Uldahl tilbage.</p>

<p>Han blev hentet paa Stationen af Lars Kusk og
gik direkte ind i sit Taarnværelse uden at hilse hverken
paa Kone eller Børn.</p>

<p>Klokken var da to.</p>

<p>Klokken fem kom Olga Stuepige og bankede
frygtsomt paa hans Dør:</p>

<p>&mdash; Der er rettet an til Middag, Husbond ...
meldte hun.</p>

<p>Intet Svar.</p>

<p>Hun forsøgte igen; men med samme Resultat&nbsp;...</p>

<p>Og ejheller ved Aftensbordet viste han sig.</p>

<p>Men da Fruen og Døtrene senere sad inde i Dagligstuen
omkring Lampen, hørte de ham komme
ud i Entréen, tage sit Overtøj paa og forlade Huset.</p>

<p>Og senere, da alle var gaaet til Ro, og han var
vendt tilbage fra sin Udflugt, begyndte han at vandre
rundt i Værelserne nedenunder, aabne og lukke
Døre, gaa ud i Køkkenet og ned i Kælderen og tilbage
igen, saa at Tyrk oppe i Sovekammerkorridoren<a class="pagenum" name="Side_263" id="Side_263" title="[S. 263]"></a>
hvert Øjeblik fôr hen til Trappen og gøede rasende.</p>

<p>Denne Rummesteren gentog sig nu Nat efter Nat.
Men efterhaanden vænnede man sig til det, som
man i Aarenes Løb havde lært at vænne sig til Husherrens
mange andre Besynderligheder. Og om det
saa var Tyrk, lod han sig ikke længere forstyrre&nbsp;...</p>

<p>Men Nils undgik omhyggelig ethvert Samkvem
med sin Familie. Sine Maaltider fik han serveret
paa en Bakke, der blev sat ud i Entréen paa et
Bord foran hans Dør. Og undertiden spiste han
deraf, undertiden ikke. Der kunde gaa hele Dage
hen, hvor han ikke tog Føde til sig. Og da sov han
rimeligvis tungt og dyrisk den Rus ud, som han
igen var begyndt at søge Hvile i. I det mindste
kunde man stundum høre hans Snorken langt ud
i Gaarden.</p>

<p>&mdash; Hvad mon der er gaaet Far imod? spurgte
Fru Line.</p>

<p>&mdash; Aa, han har vel spillet nogle Penge væk! sagde
Frøken Charlotte.</p>

<p>Men ellers lod Damerne ham leve, som han vilde,
nogenlunde tilfredse, saalænge han blot holdt sig i
Ro hos sig selv.</p>

<p>Thi værre var det for dem, naar han pludselig
fandt paa at stige frem af sit Hi og agere Husfader.</p>

<p>Dette skete fornemmeligst, naar der var Gæster.
Døren fra Entréen kunde da med ét gaa op, og
»Manden« træde ind i Dagligstuen smilende og spøgende,<a class="pagenum" name="Side_264" id="Side_264" title="[S. 264]"></a>
som havde han for et Øjeblik siden forladt
sin kære Familie og nu kom tilbage.</p>

<p>&mdash; &mdash;</p>

<p>Ved en saadan Lejlighed var det, at han for første
Gang traf sammen med Minka fra Mosen. Hun
havde paa alle Maader vidst at undgaa ham<a class="corr" name="rett_21" id="rett_21" title="tilføjet: ,">,</a> bævende
i sit Hjerte af Skræk ved de Historier, Frøken
Charlotte havde berettet om ham.</p>

<p>Men da Nils nu resolut gik hen til hende og elskværdig
og indtagende, som han kunde være imod
fremmede, bevidnede hende sin Glæde over, at en
saa smuk og frisk ung Pige vilde holde hans Døtre
med Selskab, følte hun sig ikke alene i højeste Grad
smigret, men slog øjeblikkelig om og blev ganske
betaget af den fine gamle Herre.</p>

<p>Og om Aftenen oppe paa deres fælles Soveværelse
sagde hun indigneret til Frøken Charlotte:</p>

<p>&mdash; Det er jo slet ikke sandt, alt hvad I har gaaet
og fortalt mig om Jeres Far! Han er jo den sødeste
gamle Mand, man kan tænke sig. Og det er virkelig
en Skam, saadan I behandler ham!</p>

<p>&mdash; Synes Du? spurgte Charlotte tørt.</p>

<p>&mdash; Ja ... Og det er din Mors og Jer Pigebørns
Skyld, at Forholdet her paa Havslunde er, som
det er!</p>

<p>Charlotte smilede overbærende, som man smiler
af et kært Barn, der »snakker med«; strakte Armene
frem imod hende og sagde:</p>

<p>&mdash; Du er henrivende fra Top til Taa! Kys mig!</p>

<p><a class="pagenum" name="Side_265" id="Side_265" title="[S. 265]"></a>
Men Minka undveg hende vrippent:</p>

<p>&mdash; Lad mig være!</p>

<p>Hvorpaa de klædte sig af i surmulende Tavshed.</p>

<p>&mdash; &mdash;</p>

<p>Sagen var den, at Minka var bleven led ved sit
intime Venskabsforhold til Frøken Uldahl. Der var
nemlig, rimeligvis fremkaldt og næret af dette Forhold,
begyndt at vaagne i hende en egen nyfigen
Interesse for det andet Køn; en Interesse, der bevirkede,
at naar hun kom sammen med Mænd, var
det hende umuligt at beherske sig. Der kom en Uro
og Nervøsitet over hele hendes lille buttede Person,
som gjorde hende endnu mere tiltrækkende. Og det
morede hende at se Mændenes Begær glimte utvetydigt
frem i deres Øjne.</p>

<p>Atter og atter havde der i den Anledning fundet
Scener Sted imellem de to Pigebørn med alle et regulært
Kærlighedsforholds Taarer, Bebrejdelser og
Opsigelser.</p>

<p>Men hidtil var dog disse Skærmydsler stedse endt
med Fred og Forsoning.</p>

<p>&mdash; &mdash;</p>

<p>Straks næste Formiddag efter sit første Møde med
Mose-Minka havde Nils Uldahl indfundet sig ved
Frokostbordet. Og trods Fru Lines og Døtrenes afvisende
Holdning og mutte Miner, havde han ved
sin muntre Snak og forlibte Øjekast faaet den lille
Minka til at le saa hjerteligt og te sig saa overstadigt,
at Frøken Charlotte bleg af Harme og Skinsyge<a class="pagenum" name="Side_266" id="Side_266" title="[S. 266]"></a>
pludselig havde grebet hende i Armen og
sagt:</p>

<p>&mdash; Hvordan er det, Du skaber Dig! Kom her, jeg
vil tale med Dig!</p>

<p>Men Nils havde spøgende bemægtiget sig Minkas
anden Arm og var trukket af med hende:</p>

<p>&mdash; Nej, kom De hellere med mig, lille Frøken!
sagde han.</p>

<p>Og saa var han og hun højt leende løbet ud i
Entréen og ind i Taarnværelset, hvor de havde
drejet Døren i Laas efter sig&nbsp;...</p>

<p>Men et Kvarterstid efter var Mosepigen atter kommen
farende ud rød i Kammen og med Haaret i
Uorden.</p>

<p>Nils havde bag den aflaasede Dør villet forgribe
sig paa hende.</p>




<hr class="chapbreak" />

<p><a class="pagenum" name="Side_267" id="Side_267" title="[S. 267]"></a>
<a name="KAPITEL_48" id="KAPITEL_48"></a>
Sommeren var inde. Parken stod grøn. Og paa
den store Plæne foran Havesalen blomstrede Roserne&nbsp;...</p>

<p>Post-Ole kom stavrende ved sin Stok op igennem
Borggaarden. Han gik hurtigere til i Dag, end han
plejede. Sveden trillede ham i store Draaber ned
over Næsen.</p>

<p>Midt i Gaarden mødte han Fru Line og Frøken
Sofie, der havde været nede at fodre Hønsene.</p>

<p>&mdash; Fruen véd det vel? spurgte Ole med Huen i
Haanden, men uden først at hilse Goddag.</p>

<p>&mdash; Nej ... sagde Fru Uldahl smilende; hun
kendte af Erfaring Post-Oles Verdensbegivenheder
&mdash; hvad er der sket, Ole? Har Præstens Brune brækket
et Ben?</p>

<p>Frøken Sofie lo. Men Ole sagde krænket:</p>

<p>&mdash; Ikke det <em>jeg</em> véd af! ... Men ellers er Manden
paa Kragholm da død i Aftes Klokken elleve!</p>

<p>&mdash; Onkel <em>Frantz</em>! sagde Frøken Sofie overrasket.</p>

<p>&mdash; Ja, <em>Frantz</em>, ja, ... nikkede Ole, der rolig
havde givet sig til at lede Gaardens Postsager frem<a class="pagenum" name="Side_268" id="Side_268" title="[S. 268]"></a>
af sin Taske &mdash; han stod og var ved at gaa til Sengs,
og saa skvat han om og var død med det samme
... Her er tre Breve til Herren og et til Frederikke
og saa Aviserne.</p>

<p>&mdash; Hvem har Ole hørt det af? spurgte Fru Line.</p>

<p>&mdash; De sa'e det inde i Byen ... Er der Post med
tilbage?</p>

<p>&mdash; Nej&nbsp;...</p>

<p>&mdash; Ja saa, Farvel!</p>

<p>&mdash; Skal Ole ikke ind og have sin Kaffe?</p>

<p>&mdash; Nej, jeg har ikke Stunder&nbsp;...</p>

<p>Og bort stavrede den Gamle fornærmet. Posttasken
daskede vredt imod hans Hofte.</p>

<p>Fru Line gik op til Huset og ind i Entréen. Hun
lagde Aviserne og Godsejerens Breve fra sig paa
Bordet foran Taarndøren og vilde gaa igen. Men
saa vendte hun sig resolut og bankede paa:</p>

<p>&mdash; Nils ...?</p>

<p>Intet Svar.</p>

<p>&mdash; Nils ... din Broder paa Kragholm er død&nbsp;...</p>

<p>Men da der fremdeles intet Svar kom, gik hun
atter ned i Gaarden, hvor Frøken Sofie stod og
ventede.</p>

<p>&mdash; Han lukkede naturligvis ikke op for Mor?</p>

<p>&mdash; Nej&nbsp;...</p>

<p>Den unge Piges Øjne lynede:</p>

<p>&mdash; Bare det var <em>ham</em>, der var død! sagde hun.</p>

<p>&mdash; Men <em>Sofie</em>&nbsp;...</p>

<p>&mdash; Ja, det siger jeg! Saa kunde vi andre da leve
i Fred!</p>

<p><a class="pagenum" name="Side_269" id="Side_269" title="[S. 269]"></a>
Forvalter Larsen kom gaaende nede fra Ladegaarden.
Da Frøkenen saa' ham, gjorde hun brat omkring
og gik over mod Asylet:</p>

<p>&mdash; Jeg gaar over til de Gamle&nbsp;...</p>

<p>Fru Uldahl vinkede af Forvalteren:</p>

<p>&mdash; Er Husbond hjemme, Larsen?</p>

<p>&mdash; Nej, Godsejeren red til Kragholm straks i Morges
tidlig begrundet paa en Telefonmeddelelse, han fik.</p>

<p>Fru Line tøvede: Skulde hun fortælle om Dødsfaldet
eller ikke? Ogsaa hun følte et sært Ubehag i
Forvalterens Nærværelse; men i sin Hjælpeløshed
sagde hun:</p>

<p>&mdash; Det er min Svoger, der pludselig er død&nbsp;...</p>

<p>&mdash; Naa, Herregud, er han det ... Ja, Enken
kommer jo ikke til at lide Nød&nbsp;...</p>

<p>&mdash; Nej&nbsp;...</p>

<p>&mdash; &mdash;</p>

<p>Fru Line gik om forbi Gavlen og ned i Parken,
hvor Pigebørnene opholdt sig.</p>

<p>I en Hængekøje laa Frøken Anna og døsede.</p>

<p>&mdash; Onkel Frantz er død i Aftes, lille Anna&nbsp;...</p>

<p>&mdash; Saa&mdash;aa? Hvad er <em>han</em> død af?</p>

<p>&mdash; Det var vist et Hjerteslag&nbsp;...</p>

<p>&mdash; Naa; ja han var jo ogsaa blevet saa tyk&nbsp;...</p>

<p>Frøken Charlotte, Frøken Frederikke og Minka
fra Mosen gik henne paa Plænen og spillede Kroket.</p>

<p>&mdash; Her er igen et Brev til Dig, lille Frederikke&nbsp;...</p>

<p>Frederikke snappede hurtig Brevet og puttede
det i Lommen. Charlotte fløjtede:</p>

<p>&mdash; Hu-it! sagde hun.</p>

<p><a class="pagenum" name="Side_270" id="Side_270" title="[S. 270]"></a>
&mdash; Pas Dig selv, Tøs! blæste Frederikke.</p>

<p>&mdash; Onkel Frantz er død i Aftes, lille Frederikke
... sagde Fru Line saa.</p>

<p>&mdash; Er Onkel <em>Frantz</em> ...! Saa er Tante Karen
da henrykt!</p>

<p>&mdash; Hvad siger Mor? spurgte Charlotte, der igen
var optaget af Spillet &mdash; Det er <em>Dig</em>, der skal slaa,
Minka!</p>

<p>Og Minka slog til sin Kugle, saa at Fru Uldahl
maatte hoppe for ikke at faa den over Fødderne.</p>

<p>Pigebørnene brast i Latter. Og endnu leende gentog
Charlotte Spørgsmaalet:</p>

<p>&mdash; Hvad var det, Mor fortalte om Onkel Frantz?</p>

<p>&mdash; Han er pludselig død i Aftes Klokken elleve&nbsp;...</p>

<p>&mdash; Men bevares vel dog! ... Véd den gamle
Svend det?</p>

<p>&mdash; Ja, han er redet derover&nbsp;...</p>

<p>&mdash; Gudskelov, saa er vi da fri for ham i Dag!
... Nu er det <em>din</em> Tur, Frederikke!</p>

<p>Og Frederikke stillede sig op til omhyggelig Sigte
og fik sin Kugle flot gennem Midterbuen&nbsp;...</p>

<p>&mdash; &mdash;</p>

<p>Saaledes blev Budskabet om Frantz Uldahls Død
modtaget paa Havslundegaard.</p>

<p>Kun Jomfru Ingwersen sagde ovre i Asylet til
Frøken Sofie:</p>

<p>&mdash; Gud ta' ham i naadig Varetægt, lille Sofie!
Frantz har altid været den bedste af Børnene fra
Egesborg&nbsp;...</p>




<hr class="chapbreak" />

<p><a class="pagenum" name="Side_271" id="Side_271" title="[S. 271]"></a>
<a name="KAPITEL_49" id="KAPITEL_49"></a>
Paa Kragholm. Samme Dag. Middag&nbsp;...</p>

<p>Inde i det grønne Gæsteværelse laa Frantz Uldahl
under et stort, hvidt Lagen. Værelset var blevet
gjort i Stand til Sølvbryllupet og gemte endnu
en svag Lugt af Kalk og Maling. Gardinerne var
trukket for Vinduerne. Udenfor i Haven kvidrede
Fuglene.</p>

<p>To midaldrende Koner staar i Samtale ved
Sengens Hovedgærde. De har vadsket og »klædt«
Husherren og skal nu hjem til Middagsmaden.</p>

<p>&mdash; Ja, siger den højeste af dem, en Kvinde med
en vældig Ørnenæse og hvasse Øjne &mdash; straks, da
Fruen sendte Bud efter mig i Aftes, og vi flyttede
ham her ind fra Sovekammeret, saa han sgu ud i
Ansigtet som de fleste Lig.</p>

<p>Den mindste af Konerne, firkantet og mild at
se til, løftede Dækket bort fra den Dødes Ansigt:</p>

<p>&mdash; Og nu ligger han stadig og griner ... sagde
hun &mdash; Monstro han vil blive ved med det til han
raadner?</p>

<p>Den første kastede et kyndigt Blik ned paa Onkel
Frantz, der laa rødmusset og smilende, som under
en munter Drøm.</p>

<p><a class="pagenum" name="Side_272" id="Side_272" title="[S. 272]"></a>
&mdash; Det lader sgu til det! sagde hun &mdash; Nu er det
li'som Fniset sku' briste ud af ham.</p>

<p>Den anden jog pietetsfuld en Flue væk, der summede
omkring Ligets Næsebor:</p>

<p>&mdash; Hvem er det, der er inde hos Fruen?</p>

<p>&mdash; Det er ham, den gale Godsejer fra Havslundegaard
og Hof<em>jæ</em>geren fra Hvidgaarden og saa Herredsfuldmægtigen
inde fra Byen ... han hører jo
osse paa en Maade til Familien.</p>

<p>&mdash; Mon der bli'er noget for <em>dem</em> at hole?</p>

<p>&mdash; Næi, hun har sgu nok sørget for at faa sig tilskrevet
det hele, kender jeg <em>den</em> Gnietaske ret!</p>

<p>Den firkantede Kone lagde Dækket tilbage over
den Dødes Ansigt, medens den lange fortsatte:</p>

<p>&mdash; Véd Du, hvad <em>jeg</em> tror, at han ligger og griner
af, Jensine?</p>

<p>&mdash; Nej ...? spurgte denne anden nyfigen.</p>

<p>&mdash; <em>Jeg</em> tror, at han har snydt Fruen i det legemlige.</p>

<p>&mdash; Tror Du ...?</p>

<p>&mdash; Ja ... han har vel haft sig et Par Bislaafersker,
som nu melder sig og laver Fest.</p>

<p>&mdash; Ja&mdash;e, nikkede den firkantede &mdash; de Uldahlsfolk
har jo altid vaaren fortærende efter Hunkønnet
... De siger, at det skriver sig fra Etatsraaden,
han ha'de nok <em>tre</em> Stene, siger de. Men
det er vel Løgn.</p>

<p>&mdash; Nej, det er sgu rigtig nok! bedyrede den
lange &mdash; for Maren Smeds har sæl fortalt mig det,<a class="pagenum" name="Side_273" id="Side_273" title="[S. 273]"></a>
og hun var med paa Egesborg aa vadske ham! ...
Naamen lad vos nu se at liste hjem efter aa faa
lavet den Skefuld Middag til Tiden!</p>

<p>Og Konerne gik. Og der blev Tavshed hos den
Døde&nbsp;...</p>

<p>En Solstraale smuttede ind mellem Gardinerne
og faldt spillende hen over Sengens Dække, der et
Øjeblik syntes at bevæge sig, som om Frantz Uldahl
nu i sin Ensomhed slap Latteren løs.</p>

<hr class="tb" />

<p>Men ingen fik nogen Sinde Forklaring paa, hvorfor
denne sære Mand sit hele paatvungne Ægteskab
igennem havde gaaet rundt og moret sig saa
kongeligt.</p>

<p>Thi Fru Karen paastod haardnakket, at det var
Løgn og ondskabsfuld Klaffer, hvad der senere fortaltes
om et Par digre Brevskaber, hun skulde have
modtaget kort efter Gemalens Jordfæstelse.</p>

<p>Det ene Brevskab, sagde man, var fra Værten i
Byens Hotel, der hvor »Landmandsmøderne« holdtes;
og det andet var fra Madam Christoffersen i
Harritslev Kro, hvor Palle havde overrumplet Onkelen
i at nyde Kaffe med Wienerbrød.</p>

<p>Og begge Skrivelser indeholdt, paastodes der,
favnelange specificerede Regninger paa nogle fede
Ekstramaaltider, Frantz Uldahl paa Grund af sin
Kones økonomiske Sans havde set sig nødsaget til
at indtage næsten hele sit Ægteskab igennem.</p>

<p><a class="pagenum" name="Side_274" id="Side_274" title="[S. 274]"></a>
Hotellets Krav lød paa 8773 Kroner og 66 Øre;
og Kroens paa 3455 Kroner og 15 Øre.</p>

<p>Hvilket tilsammenlagt udgør 12228 Kroner og 81
Øre&nbsp;...</p>

<p>&mdash; &mdash;</p>

<p>Men Fru Karen lod paa sin Mands Grav prente i
Guld:</p>

<div class="blockquot">
<p class="center">Herren gav, Herren tog, Herrens Navn være lovet!</p>
</div>

<p>Hvorefter hun averterede Kragholm til Salg og
beredte sig paa at flytte til Hovedstaden for at fly
Sorgen og Minderne.</p>




<hr class="chapbreak" />

<p><a class="pagenum" name="Side_275" id="Side_275" title="[S. 275]"></a>
<a name="KAPITEL_50" id="KAPITEL_50"></a>
Sommeren var altsaa inde, Høet stod i Stakke.
Deherrer Lovgivere raslede af Sted fra Kro til Kro
og talte løfterigt til deres Vælgere. Der stod en Flom
af Løgn og Bavl ud over Landet&nbsp;...</p>

<p>Men Folketingsmand, Godsejer Uldahl-Ege sad
fremdeles nagelfast i sit Taarnværelse paa Havslundegaard.</p>

<p>Og dog var han nu »Lykken« nærmere end nogen
Sinde. Aviserne drøftede indgaaende og næsten daglig
hans Udsigt til ved et af de den Gang hyppige
Ministerskifter at rykke op paa en af Taburetterne.</p>

<p>Nils Uldahl havde nemlig i Aarenes Løb forstaaet
at gøre sig politisk gældende; thi han besad baade
Selvtillid og Snakketøj og havde derfor allerede
beklædt adskillige Tillidsposter. I afvigte Samling
var han endogsaa bleven valgt til Ordfører for Finansudvalget;
og stod saaledes for Øjeblikket udadtil
i sin Anseelses Zenith&nbsp;...</p>

<p>Men indadtil, hjemme paa sin Gaard ... Ja, det
syntes aldeles ikke at have nogen som helst Indflydelse
paa Hr. Uldahl-Eges Privatliv, at han om kortere
eller længere Tid maaske vilde stige til en af<a class="pagenum" name="Side_276" id="Side_276" title="[S. 276]"></a>
Landets højeste Værdigheder. Hans Huseren paa
Havslunde var tværtimod denne Sommer endmere
&mdash; uforbeholden end nogen Sinde. Efter et nyt
forgæves Attentat paa den lille Mose-Minka, der
havde haft til Følge, at hun maatte ty hjem til
sine Forældre, havde han indladt sig i Forbindelse
med en af Gaardens Mejeripiger. Og sammen med
hende og en kæmpemæssig Smed nede fra Landsbyen
fejrede han vilde, natlige Orgier i sin Fæstning
i Herskabsfløjen eller i Dullens Jomfrubur (som
hun delte med seks andre) i Økonomibygningen.</p>

<p>Og om Dagen sov han saa Sviren ud, døv for enhver
Tilnærmelse fra sine Omgivelser&nbsp;...</p>

<p>Gang paa Gang havde hans Stillere sendt ham
forgæves Opfordringer til i Lighed med de øvrige
Folketingsmænd at drage ud paa de reglementerede
Vælgermøder.</p>

<p>Og da Deherrer omsider mødte frem i Deputation
for at tale ham til Rette, anvendte han sin
gamle Taktik med at lade dem staa ubønhørte udenfor
sin aflaasede Taarndør.</p>

<p>Og Fru Line maatte omsider gribe ind og forklare
dem, at Godsejeren var syg; medens hun samtidig
snildelig bød dem ind i Spisestuen paa en Bid
Brød og et Glas Øl.</p>

<p>Hvad de selvfølgelig ikke kastede Vrag paa.</p>

<p>Men da de senere efter endt Fodring drog bort,
opløftede den ældste Bondemand iblandt dem sin
Røst og sagde:</p>

<p><a class="pagenum" name="Side_277" id="Side_277" title="[S. 277]"></a>
&mdash; <em>Næste</em> Gang stemmer vi paa en af vore egne!
Er vi enige om <em>det</em>, Folkens?</p>

<p>De andre Bondemænd nikkede hertil et samdrægtigt:
<em>Ja</em>!</p>

<p>Og hermed var Nils Uldahls politiske Dødsdom
fældet.</p>

<hr class="tb" />

<p>En Formiddag i Begyndelsen af Juli rullede en
Charabanc op foran Havslundegaards Portal. I Vognen
sad to civilklædte Herrer og to Herrer prydet
med Uniformshuer.</p>

<p>Det var Herredsfuldmægtig Seemann, en Politibetjent
og et Par Befuldmægtigede fra Kreditforeningen.</p>

<p>Fru Line gik dem bleg om Kind i Møde i Entréen.
I Døren til Dagligstuen saas Pigebørnenes
blege Ansigter. Nils viste sig ikke.</p>

<p>&mdash; Men Isidor, stammede Fru Uldahl &mdash; hvad
betyder dog dette?</p>

<p>Herredsfuldmægtigen greb medfølende hendes
fremstrakte Haand og beholdt den i sin:</p>

<p>&mdash; Vær bare ikke ængstelig, sagde han &mdash; det
hele ordner sig nok, naar vi faar talt med Onkel
Nils ... Er han hjemme?</p>

<p>&mdash; Ja, men Du véd jo&nbsp;...</p>

<p>&mdash; Vi <em>maa</em> og <em>skal</em> tale med ham, Tante; det
er aldeles nødvendigt!</p>

<p>&mdash; Ja &mdash; ja ... sagde Fru Line forvirret &mdash; nu
skal jeg forsøge&nbsp;...</p>

<p><a class="pagenum" name="Side_278" id="Side_278" title="[S. 278]"></a>
Men førend hun endnu var naaet hen til Taarndøren,
skød Frøken Sofie Søstrene til Side og kom
frem fra Dagligstuen:</p>

<p>&mdash; Nej, lad <em>mig</em>! sagde hun ophidset &mdash; Gaa
Mor hellere ind i Stuen til de andre. Mor kan ikke
taale den Slags Sindsbevægelser &mdash; og hun lagde
en Arm om Fru Uldahl og førte hende tilbage til
Dagligstuen og lukkede Døren.</p>

<p>Derpaa vendte hun sig om imod Herredsfuldmægtigen.
Hendes Læber dirrede, og hendes Øjne
flammede:</p>

<p>&mdash; Hvad <em>vil</em> I her? spurgte hun.</p>

<p>Isidor stod forvirret:</p>

<p>&mdash; Vi ... ja&nbsp;...</p>

<p>&mdash; Ja, hvad skal jeg sige til Far, at I vil ham?</p>

<p>&mdash; Sig, at det er Folk fra Kreditforeningen, saa
véd han Besked.</p>

<p>Frøkenen gik hen til Taarndøren og bankede paa:</p>

<p>&mdash; Far, her er Bud fra Kreditforeningen, som
skal tale med Dig!</p>

<p>Men hun fik intet Svar.</p>

<p>&mdash; Saa bankede hun igen og haardere:</p>

<p>&mdash; Far, hører Du ikke! Du maa lukke op! ...
Han er drukken! sagde hun saa &mdash; Det er han hver
Dag nu! Og han hører det ikke! Han lukker ikke op!</p>

<p>Og idet hun igen vendte sig om imod Fætteren,
spurgte hun, og hendes Ansigt var hvidt og koldt:</p>

<p>&mdash; Skal vi nu til at gaa Fallit, ligesom alle de<a class="pagenum" name="Side_279" id="Side_279" title="[S. 279]"></a>
andre, der har ejet Havslunde? ... Og det er <em>Du</em>
med til?</p>

<p>&mdash; Nej, nej, lille Sofie! Det ordner sig nok, &mdash;
naar vi først faar talt med Godsejeren.</p>

<p>Men hun overhørte hans Ord, saa ophidset var
hun. Hun gik tæt hen til ham, saa tæt, at han
uvilkaarlig rykkede et Skridt tilbage:</p>

<p>&mdash; Hvor er din Skitsebog, lille Ven? spurgte hun
og lo haanlig &mdash; Jeg ser ikke noget til din Skitsebog!
Skal Du ikke <em>tegne</em> dette her? Det maatte
da være morsomt.</p>

<p>&mdash; Næmen, kære, lille Barn dog, Du er jo&nbsp;...</p>

<p>&mdash; Ja, hvad <em>vil</em> Du her da?</p>

<p>&mdash; Jeg har jo sagt Dig, at vi kommer fra Kreditforeningen
... Din Far har ikke betalt sine Renter
for de to sidste Terminer ... Og han svarer
ikke paa de Breve, der bliver sendt&nbsp;...</p>

<p>Frøken Sofie afbrød ham:</p>

<p>&mdash; Og det skulde netop <em>Du</em> ud at fortælle os!
sagde hun &mdash; Det skulde netop være <em>Dig</em>, der jog
os fra Havslunde, i Stedet for at gøre alt, hvad
der stod i din Magt for at hindre det! ... Aa, Isidor,
Isidor, hvem i den hele, vide Verden skal jeg
nu tro paa ...?</p>

<p>Og idet hun slog Hænderne for Ansigtet, brast
hun ud i en krampagtig Graad, som hun forgæves
søgte at dæmpe og flygtede tilbage ind i Dagligstuen.
Døren blev staaende aaben efter hende.</p>

<p><a class="pagenum" name="Side_280" id="Side_280" title="[S. 280]"></a>
Herredsfuldmægtigen saa sig hjælpeløs og forpint
omkring. De andre Herrer havde diskret trukket
sig ud paa Stentrappen foran Huset. Gennem den
aabne Dør til Dagligstuen hørte Isidor Frøken Sofies
Hulken og Fru Lines Tyssen:</p>

<p>&mdash; Saa, saa, lille Sofie, saa, saa ... vær nu en
rolig og fornuftig lille Pige ...!</p>

<p>&mdash; Jamen, hvis de nu jager os fra Havslunde,
Mor ... hvis de nu jager os fra Havslunde ...!</p>

<p>&mdash; Nej, nej, vist gør de ikke nej ... Far har jo
Penge nok ... Far er jo en rig Mand, siger alle
Mennesker&nbsp;...</p>

<p>Isidor stod et Øjeblik ubeslutsom. Det var som
lammedes hele hans Væsen af Sorg og Medfølelse
ikke blot med disse hans Slægtninge her, men med
den hele store Jordens Hob af Mennesker&nbsp;...</p>

<p>Saa rev han sig pludselig med Vold løs af sine
Tanker, og gik hen til Taarndøren og bankede paa:</p>

<p>&mdash; Onkel Nils, kaldte han &mdash; Det er mig, Isidor
Seemann ... Du maa lukke op; jeg skal tale med
Dig angaaende de Penge til Kreditforeningen ...
Alting kan jo ordnes endnu.</p>

<p>Og da han syntes at høre en svag Puslen inde
bag Døren, en stille Skuren, som om en Slaa blev
skudt fra, gentog han sin Banken højere og kraftigere
og nævnede paa ny sit Navn og sit Ærinde.</p>

<p>I det samme blev Døren hastig aabnet, og han
saa som i et Syn Nils Uldahls forsvirede Ansigt indrammet
af det hvide Haar og Skæg:</p>

<p><a class="pagenum" name="Side_281" id="Side_281" title="[S. 281]"></a>
&mdash; Snak med min Kone! Dette her kommer ikke
<em>mig</em> ved!</p>

<p>&mdash; Jamen, Onkel Nils, din Kone er jo slet ikke
inde i disse&nbsp;...</p>

<p>Men førend Isidor fik talt ud, blev Døren atter
slaaet i, og Slaaen skudt for&nbsp;...</p>




<hr class="chapbreak" />

<p><a class="pagenum" name="Side_282" id="Side_282" title="[S. 282]"></a>
<a name="KAPITEL_51" id="KAPITEL_51"></a>
Det viste sig ved Kreditforeningens indgaaende
Undersøgelse, at Nils Uldahl var en saa godt som
ruineret Mand.</p>

<p>Hans hele store Formue var løbet ud i Sandet.
Hvad han havde brugt den til, forstod ingen. Det
eneste synlige Resultat af Pengene var det Taarn,
han i sin Forfængelighed havde faaet muret til
Huset&nbsp;...</p>

<p>Men Mand og Mand imellem fortaltes det, at han
havde ødet Slægtens Formue bort paa Spil og Kvinder.
Blandt andet, sagde man, at en daværende
Tronarving og nuværende Monark, der en Tid var
berømt for sin Spillesyge, skulde en Nat ved en
Revanche-Baccarat have blokket ham for op mod
Hundrede Tusinde Kroner, som Nils næste Dag
prompte lod udbetale. Man var jo Gentlemen paa
begge Sider!</p>

<p>Og endvidere paastodes det, at en yngre, letlevende
Skuespillerinde i Hovedstaden ved ekstraordinære
Lejligheder bar paa sin befærdede Barm
et svimlende kostbart Smykke, som Herren til Havslunde<a class="pagenum" name="Side_283" id="Side_283" title="[S. 283]"></a>
skulde have overrakt hende i Morgengave
efter en ligesaa svimlende Nat&nbsp;...</p>

<p>Disse og talrige lignende vare Rygterne.</p>

<p>Men Nils Uldahl selv fremkom ikke med nogensomhelst
Art af Oplysning. Han stængede sin Taarndør
og lod Fru Line og Isidor Seemann klare Vanskelighederne.</p>

<p>&mdash; &mdash;</p>

<p>Den Dag Forretningerne med Kreditforeningen
var saa vidt i Orden, at man kunde overskue Situationen,
sagde Herredsfuldmægtigen til Fru Uldahl:</p>

<p>&mdash; Maa jeg give Dig et Raad, Tante Line?</p>

<p>&mdash; Ja, gerne, min Ven&nbsp;...</p>

<p>Fuldmægtigen tøvede et Øjeblik ligesom uvis.
Saa sagde han:</p>

<p>&mdash; Du skulde lade Onkel Nils erklære umyndig,
Tante; der er Grunde nok til det.</p>

<p>Men uden saa meget som et Sekunds Betænkning
svarede Fru Uldahl et afgjort:</p>

<p>&mdash; Nej! ... Pengene er Uldahls, sagde hun &mdash;
og Gaarden er Uldahls. Og han har Lov til at handle
med sine Sager, som han vil.</p>

<p>&mdash; Gaarden er ikke længere hans, men Kreditforeningens,
indvendte Isidor &mdash; saa den har han altsaa
ingen Raadighed over ... Men hvem borger
Dig for, at han nu ikke ogsaa ødsler de Penge bort,
der bliver til Rest?</p>

<p>Fru Line blev haardnakket ved sit:</p>

<p><a class="pagenum" name="Side_284" id="Side_284" title="[S. 284]"></a>
&mdash; Pengene er <em>hans</em>! gentog hun &mdash; Ene hans!
Jeg bragte ham ingenting. Og Pigebørnene har jo
nu i Fremtiden Arven efter Onkel Joachim, saa de
lider ingen Nød.</p>

<p>&mdash; Jamen sæt, Tante, at han opfører sig saaledes,
at Kreditforeningen ser sig nødsaget til at bede Jer
forlade Havslunde? Nu sidder I her; og med en fornuftig
Økonomi kunde I maaske blive siddende her
for bestandig. Gaarden er i god Drift og kan rimeligvis
ad Aare igen gaa over til Familien. Men jeg
mener rigtignok absolut, at det maa tilraades, at
<em>Du</em>&nbsp;...</p>

<p>&mdash; Nej, lille Isidor, nej; jeg gør det <em>ikke</em>! Jeg
vil ikke ogsaa bringe <em>den</em> Skam over hans Hoved.
Og selv om han nu <em>blev</em> gjort umyndig, som Du
siger; det nyttede ikke noget. Naar han kom og bad
mig om Penge, vilde jeg alligevel give ham dem.
For de er og bliver dog hans, hvordan man saa end
vender og drejer det.</p>

<p>&mdash; Jamen Tante, fortsatte Herredsfuldmægtigen
indtrængende &mdash; om Du nu ogsaa selv er saa stærk,
at Du vil kunde bære, hvad der end sker, saa bør
Du dog tænke paa, hvilken Sorg det vilde være for
dine Børn at skulle forlade Stedet her, som de elsker
saa højt.</p>

<p>&mdash; Deres Fader maatte forlade Egesborg før dem!
sagde Fru Line &mdash; Og der er jo ikke Tale om, har
Du selv sagt, at vi behøver at tage bort fra Havslunde.</p>

<p><a class="pagenum" name="Side_285" id="Side_285" title="[S. 285]"></a>
&mdash; Nej, ganske vist ikke foreløbig ... Men det
<em>kan</em> komme saa vidt ... Og hvad tror Du, at
der vilde blive af <em>Sofie</em>, om hun skulde bort fra
Stedet her? Tænk Dig hende tvunget til at leve i
en Bylejlighed, eller bare ethvert andet Steds end
netop Havslunde! Jeg er bange for, Tante, at hun
ikke stod det igennem med det underlige Sind,
hun har.</p>

<p>Fru Uldahl tøvede en Stund, inden hun svarede.
Derpaa sagde hun stille og varmt, som fødtes Ordene
dybt i hendes enfoldige Hjerte ... og hun
tog en af Herredsfuldmægtigens Hænder og klappede
den, medens hun talte:</p>

<p>Tak lille Isidor, sagde hun &mdash; fordi Du tænker
saa kærligt paa Børnene og mig ... Men det er
<em>Nils</em>, der trænger til Hensynsfuldhed nu, da alt
er styrtet sammen om ham. Og jeg <em>kan</em> ikke være
med til yderligere at ydmyge den Mand, der engang
har været baade kærlig og fintfølende overfor
<em>mig</em> ... jo han <em>har</em>, min Ven! Husk paa
alt det, han i sin Tid maatte døje af sin rige og ansete
Familie, fordi han ikke vilde slippe mig! Og
nu skulde jeg lønne ham med at saare ham dybere
end nogen anden formaar det. Nej, lille Isidor, jeg
siger absolut Nej! Pigebørnene og jeg klarer os nok,
hvordan det saa end gaar; nu bør der tænkes paa
<em>ham</em>! han lider allerede tilstrækkelig ved det, der
er hændt. Jeg kender ham. Han er paa sin Maade
stolt og ærekær ... Og god og kærlig er han ogsaa<a class="pagenum" name="Side_286" id="Side_286" title="[S. 286]"></a>
... jo han er! ... eller maaske snarere <em>var</em>! ...
Du skulde blot læse hans Breve til mig fra de
første Aar, medens vi endnu boede paa Thorsminde!
Den, der som jeg har oplevet de Tider sammen
med Nils, kan ikke nu være med til at støde til den
hældende Vogn ... Lad der saa end ske, hvad
der vil!</p>

<p>Isidor trak smilende paa Skuldrene ... men
bøjede sig uvilkaarlig samtidig ned og kyssede Fru
Lines Haand&nbsp;...</p>




<hr class="chapbreak" />

<p><a class="pagenum" name="Side_287" id="Side_287" title="[S. 287]"></a>
<a name="KAPITEL_52" id="KAPITEL_52"></a>
Forholdene paa Havslunde var foreløbig blevet
ordnet saaledes, at Kreditforeningen skulde administrere
Gaarden med Forvalter Larsen som Bestyrer;
medens Familien Uldahl skulde blive boende i Hovedfløjen
og have udbetalt en mindre aarlig Appanage&nbsp;...</p>

<p>&mdash; &mdash;</p>

<p>Samme Dag denne Ordning var truffet, og Isidor
Seemann var taget hjem, sad om Aftenen efter Tetid
Fru Line og hendes Døtre inde i Dagligstuen.</p>

<p>Lampen var tændt; men ingen tog sig noget til.
Man sad hver i sine triste Tanker.</p>

<p>Paa sit Tæppe i Krogen ved Kaminen laa Tyrk
og sov. Hans dybe Aandedrag var den eneste Lyd,
der hørtes&nbsp;...</p>

<p>Pludselig rejste Fru Line sig:</p>

<p>&mdash; Jeg gaar over og henter Far, sagde hun uden
at se hen paa Døtrene &mdash; Det er Synd, at han i
Aften skal sidde derovre i Taarnet alene.</p>

<p>&mdash; Mor ...! lød det hurtig og angstfuldt fra
Frøken Sofie.</p>

<p><a class="pagenum" name="Side_288" id="Side_288" title="[S. 288]"></a>
Men Fru Uldahl lod, som om hun ikke hørte det
og forlod Stuen.</p>

<p>&mdash; Usch! sagde Frøken Charlotte foragtelig og lod
sine Hænder glide ned over sine slanke Hofter &mdash;
at Mor kan nedværdige sig i den Grad!</p>

<p>&mdash; Skal vi gaa op til os selv? foreslog Frederikke.</p>

<p>&mdash; Nej ...! sagde Sofie afgjort &mdash; saa bliver
Mor jo alene med ham.</p>

<p>Frøken Anna, den ældste, sagde ingenting. Hun
laa med Nakken bøjet tilbage mod Stoleryggen og
stirrede ud i Luften.</p>

<p>&mdash; Jeg synes, det er det <em>laveste</em>, jeg endnu
har oplevet, begyndte Frederikke igen &mdash; at laase
sig inde og lade Mor, der ikke har <em>Begreb</em> om
den Slags Forretninger, være ene om det hele!</p>

<p>&mdash; Det ligner de tapre Mandfolk! sagde Charlotte
kort &mdash; Underligt, at han ikke ligefrem er rejst bort.</p>

<p>&mdash; Han har vel ingen Penge haft ... mente
Frederikke.</p>

<p>Og Sofie, der lille og bleg krøb sammen i sin Stol,
spurgte:</p>

<p>&mdash; Er vi nu fattige?</p>

<p>Men Anna sagde stadig intet. Det var, som kom
Sagen aldeles ikke hende ved. Hun havde lukket
Øjnene og vuggede langsomt Hovedet frem og tilbage
over Stoleryggen.</p>

<p>&mdash; Anna ...?</p>

<p>&mdash; Ja&nbsp;...</p>

<p>&mdash; Sover Du?</p>

<p><a class="pagenum" name="Side_289" id="Side_289" title="[S. 289]"></a>
&mdash; Næi&nbsp;...</p>

<p>&mdash; Hørte Du, at Mor gik over for at hente den
gamle Svend?</p>

<p>&mdash; Ja&mdash;e ... (Hovedet vuggede stadig, og Øjnene
forblev lukkede) ... det hørte jeg godt.</p>

<p>Det var Frederikke, der havde spurgt. Og nu sagde
Charlotte som Svar paa Sofies Spørgsmaal:</p>

<p>&mdash; Næi, <em>fattige</em> er vi ikke. Vi har jo Onkel
Joachims Penge; og dem kan Far ikke røre, siger
din <em>himmelske</em> Isidor.</p>

<p>Frøken Sofie krøb længere ned i Stolen og sendte
Søsteren et sygt Blik: Hvor kunde hun dog nænne
at være saa ond!</p>

<p>Men Frøken Frederikke, der ikke havde hørt,
hvad de to andre talte om, lo stille hen for sig og
sagde:</p>

<p>&mdash; »Jeres Far, den Vindbeutel!« ... Kan I huske,
at det kaldte Onkel Joachim ham, sidste Gang vi
var paa Ravnsholt?</p>

<p>&mdash; Ja, han var en klog Mand! nikkede Frøken
Charlotte &mdash; Aa, <em>Anna</em>, udbrød hun saa irriteret
&mdash; <em>kan</em> Du ikke sidde stille med det Hoved! Jeg
bliver ganske søsyg af at se paa Dig!</p>

<p>Anna rettede sig. Men kun for et Øjeblik. Saa
støttede hun Albuerne mod Bordpladen og lod Hovedet
synke ned i Hænderne.</p>

<p>&mdash; Hun er fuld! sagde Charlotte haardt og ufølsomt
&mdash; Nu drikker hun Kogesprit!</p>

<p><a class="pagenum" name="Side_290" id="Side_290" title="[S. 290]"></a>
&mdash; Hvad er det, Du siger, Tøs ...! mumlede
Anna; men uden at flytte paa sig.</p>

<p>Frøken Sofie saa op med et næsten forvildet Blik.
Taarerne stod hende i Øjnene, og hun vilde helst
være flygtet til Jordens Rand og ladet sig glide ud
og bort fra det altsammen&nbsp;...</p>

<p>Der blev nu en længere Pause; indtil Frøken Frederikke
spurgte, og med det uskyldigste Ansigt af
Verden:</p>

<p>&mdash; Har Du hørt, Charlotte, at Mose-Minka skal
giftes med Hans Henriksen fra Ravnsholt?</p>

<p>Blodet fôr Charlotte til Kinderne som ved et
Stempelslag:</p>

<p>&mdash; Hvem siger <em>det</em>?</p>

<p>&mdash; Pigerne&nbsp;...</p>

<p>&mdash; Naa, jeg troede, det var Elev Jakobsen ...
eller en af dine Handelsrejsende, Du havde det fra.</p>

<p>Nu var det Frederikkes Tur at rødme&nbsp;...</p>

<p>&mdash; Jeg fryser ... sagde Frøken Sofie og skudrede
sig &mdash; Jeg synes, her er koldt&nbsp;...</p>

<p>Frøken Anna var atter begyndt at vugge sit Hoved
frem og tilbage.</p>

<p>Ingen talte mere&nbsp;...</p>

<p>Saaledes sad de fire Søstre og ventede paa deres
Forældre.</p>




<hr class="chapbreak" />

<p><a class="pagenum" name="Side_291" id="Side_291" title="[S. 291]"></a>
<a name="KAPITEL_53" id="KAPITEL_53"></a>
Tyrk løftede lyttende sit store tungsindige Ansigt
og knurrede.</p>

<p>Frøken Sofie løb hen til ham:</p>

<p>&mdash; Vil Du tie! sagde hun og spændte sine Hænder
om hans Gab.</p>

<p>&mdash; <em>Lad</em> ham bare! sagde Frederikke.</p>

<p>&mdash; Nej, han maa ikke ... for Mors Skyld!</p>

<p>Der lød Trin udenfor i Entréen. Og Nils og Fru
Line traadte ind.</p>

<p>I samme Øjeblik fôr Tyrk op fra sit Leje og gav
sig til at gø rungende.</p>

<p>&mdash; Hold Kæft! sagde Sofie ude af sig selv af
Nervøsitet og sparkede til Hunden, saa at den klynkende
krøb tilbage paa Tæppet. Men dens Øjne
fulgte stadig enhver af Godsejerens Bevægelser. Den
taalte ikke Synet af Husets Herre. Og da han for
at indsmigre sig prøvede paa at klappe den, snappede
Dyret glubsk efter hans Haand.</p>

<p>&mdash; Aa, lille Sofie ... bad Fru Line &mdash; tror Du
ikke, at det er bedst at lukke Tyrk ud? Han er saa
urolig.</p>

<p><a class="pagenum" name="Side_292" id="Side_292" title="[S. 292]"></a>
Sofie rejste sig:</p>

<p>&mdash; Kom Tyrk ...!</p>

<p>Og Hunden næsten krøb ud gennem Døren&nbsp;...</p>

<p>&mdash; &mdash;</p>

<p>Nils Uldahl var bleven staaende midt paa Gulvet.
Han saá saa inderlig brødebetynget og ynkværdig
ud. Al hans fordums Storhed og Fripostighed syntes
at have forladt ham, nu han for første Gang var
stillet Ansigt til Ansigt med dem, han saa skammelig
havde forraadt. Han famlede med Hænderne og
drejede paa Kroppen, som vidste han hverken, hvad
han skulde sige, eller hvad han skulde foretage sig.
Og saa havde han klædt sig saa vanvittig friskfyragtig
paa til Situationen: lyse Benklæder, broget
Vest og brun, stumprumpet Fløjelsjakke.</p>

<p>Hans Hjælpeløshed virkede smittende paa Fru
Line, der saa bedende rundt til sine Døtre, om de
dog ikke vilde have Forbarmelse med ham.</p>

<p>Men Charlotte og Frederikke sad tavse og utilgængelige
paa deres Stole. Og Frøken Anna havde
ikke engang løftet Hovedet fra Hænderne ved Forældrenes
Komme.</p>

<p>Herfra var ingen Redning at hente&nbsp;...</p>

<p>Da derfor Frøken Sofie traadte ind i Stuen igen
efter at have lukket Tyrk ud i Gaarden, gjorde Nils
i sin Kvide et forfjamsket-fortvivlet Forsøg paa at
komme over det døde Punkt. Han gik rask hen
imod hende, lagde en Arm om hendes Liv og spurgte
flot og frejdigt:</p>

<p><a class="pagenum" name="Side_293" id="Side_293" title="[S. 293]"></a>
&mdash; Naa, lille Pige, fik hun saa det fæle Dyr sat
paa Porten?</p>

<p>&mdash; Ja ... hviskede Sofie og trak sig bort for at
undgaa hans Berøring.</p>

<p>Men da han i det samme smilende bøjede sig over
hende som for at trykke et faderligt Kys paa hendes
Pande, og hun saa hans røde, posede Ansigt og
lugtede hans stinkende Spiritusaande, blev hun grebet
af en saadan Rædsel og Væmmelse, at Gulvet
ligesom gled bort under hendes Fødder; og hun
vilde være styrtet om, hvis ikke Fru Line og Frøken
Frederikke var ilet til og havde grebet hende
og bragt hende bort.</p>

<p>&mdash; &mdash;</p>

<p>Da Døren havde lukket sig efter dem, rejste ogsaa
Frøken Charlotte sig og forlod Værelset&nbsp;...</p>

<p>Og nu var altsaa Nils Uldahl ladet ene tilbage
med Frøken Anna, der paa ny havde lagt sig bagover
mod Stoleryggen og langsomt og uden Ophør
vuggede sit Hoved frem og tilbage, og frem og
tilbage&nbsp;...</p>




<hr class="chapbreak" />

<p><a class="pagenum" name="Side_294" id="Side_294" title="[S. 294]"></a>
<a name="KAPITEL_54" id="KAPITEL_54"></a>
Det forholdt sig rigtigt, som Frøken Frederikke
havde sagt: Minka fra Mosen skulde giftes med
Hans fra Ravnsholt.</p>

<p>Saasnart det nemlig rygtedes, at hun var vendt
tilbage fra Havslunde, var Hans Henriksen øjeblikkelig
igen kørt over til Mosegaarden for at fri.</p>

<p>Han blev vel modtaget af Forældrene, der længe
havde anet Grunden til hans hyppige Besøg.</p>

<p>Og da Minka et Par Gange rigtig havde faaet
set paa dette store, velskabte Stykke Mandfolk,
hvis brændende Øjne hang ved hende, hvor hun
saa gik og stod, fôr hun en Dag, han atter tavs
og tryglende sad i hendes Stue, pludselig op paa
hans Skød, puttede sig ind til ham og sagde:</p>

<p>&mdash; Saa tag mig da, din gamle Bjørn!</p>

<p>Hans havde grædt og hylet ude af sig selv af
Henrykkelse over endelig at holde hende i sine
Arme. Han havde trykket hende saadan ind til sig
og i sin Glæde maset saaledes med hende, at hun
var bleven ganske ør og bange, men alligevel i den
højeste Fryd og Vaande raabt:</p>

<p>&mdash; Mere! Mere ...!</p>

<p><a class="pagenum" name="Side_295" id="Side_295" title="[S. 295]"></a>
Og endnu samme Aften førend han drog hjem,
havde de fejret en glødende Bryllupsfest nede i
det duftende, nyslaaede Hø paa Engen, medens
Elvertaagerne dansede, og Frøerne sang&nbsp;...</p>

<p>&mdash; Charlotte, Charlotte! skrev Minka Dagen derefter
i et Brev til sin fordums Veninde &mdash; Charlotte,
Charlotte! Tag Dig en <em>Mand</em>, Pigebarn! Prøv
det! Ved Gud i Himmelen, Du vil ikke fortryde det!</p>

<p class="sig">
<span class="r2">Din lille oppe over alle Skyer</span><br />
<span class="r6">Veninde</span><br />
Minka Thorsen.
</p>

<p>&mdash; &mdash;</p>

<p>Da Mose-Minka var eneste Barn, og Jægermester
Thorsen ansaas for meget velhavende, mødte Partiet
kun Tilslutning hos Madam Henriksen &mdash; skønt
Pigebarnet var godt og vel femogtyve Aar yngre
end sin Fæstemand.</p>

<p>En Dag efter Middag lod Madammen derfor
spænde for og kørte paa Visit hos sine nye Slægtninge.
Hans maatte blive hjemme. Pompadour <em>saa</em>
bedst, naar hun var alene&nbsp;...</p>

<p>Og som en Dronning tronede Madam Henriksen
en Timestid senere i Mosegaardens fornemste
Sofa hyldet og komplimenteret af Jægermesteren
og Frue.</p>

<p>&mdash; &mdash;</p>

<p>Efter Velkomstkaffen blev hun vist rundt ude og
inde. Hendes kyndige Øjne vurderede Inventar og
Besætning paa en Ottendedel Øre; og hun fandt<a class="pagenum" name="Side_296" id="Side_296" title="[S. 296]"></a>
alt saare godt. Mosegaarden lagt til Ravnsholt,
kalkulerede hun, vilde engang i Tiden gøre hendes
ældste Søn til en af Egnens anseeligste Mænd.</p>

<p>Og pludselig sagde hun:</p>

<p>&mdash; Véd I, at Hans igaar er bleven valgt til Sogneraadsformand?</p>

<p>Nej, det vidste Svigerforældrene ikke.</p>

<p>Jo, det var han. Med fem Stemmer mod to &mdash; og
de to havde endda kun stemt paa hinanden!</p>

<p>&mdash; Ha, ha, ha! lo Jægermesteren og slog sig paa
Laarene.</p>

<p>Thorsen var en stor, tykblodet og larmende Bondemand,
der havde annammet sin Titel, fordi hans
Kone var en Halvkusine til Landbrugsministeren.</p>

<p>&mdash; &mdash;</p>

<p>Under hele Madam Henriksens Besøg havde Minka
omsnoet sin Svigermoder som en Kattekilling. Men
Madammen havde holdt sig stiv og stram i sin sorte
Merinoskjole og vurderet hende. Begge havde de
ved første Øjekast indset, at de aldrig vilde komme
til at stemme sammen. Pompadour fandt »Tøsen«
for »fin«; og »Tøsen« fandt Pompadour for grov. Det
maatte ende med Kamp. Men begge slog sig foreløbig
til Taals med, at de jo havde Hans paa deres
Side&nbsp;...</p>

<p>&mdash; &mdash;</p>

<p>&mdash; Ja De véd vel, Thorsen, at min Søn Jeppe er
ved at købe Kragholm af Frantzes Enke? spurgte<a class="pagenum" name="Side_297" id="Side_297" title="[S. 297]"></a>
Pompadour pludselig, bedst som man sad ved Afskedsteen
og talte om Kvægpriserne.</p>

<p>&mdash; Ja, jeg hørte det forleden ude i Byen ...
Nu mangler De snart bare Havslunde, ha, ha!</p>

<p>Madam Henriksen rettede sig i Merinoen:</p>

<p>&mdash; Kommer Tid, kommer Lejlighed! sagde hun
&mdash; Nils derovre er da godt paa Vej nedad! ...
Hans Tøser og han kan prise dem lykkelige for
de Hundredeogtyvetusind, de fik efter Joachim!</p>

<p>&mdash; Ja og dem kan Nils vel ikke røre?</p>

<p>&mdash; Nej, det er der sørget for. De staar i Overformynderiet
til 4½. Han prøvede jo i sin Galskab
over, at vi fik Gaarden, at forbyde Døtrene at ta'
imod Arven ... men nu maa han være glad til!</p>

<p>&mdash; Hvor er det dog sørgeligt med saadanne Forhold
... sukkede Fru Thorsen, en lang, mager og
trist Dame, der havde været Privatlærerinde, da
Thorsen i sin Manddom plukkede hende ... en
fin og sart Blomst. Nu var hun knækket; men altsaa
Jægermesterinde &mdash; Hvor er det dog sørgeligt!
.... sagde hun &mdash; Vor Minka var jo inviteret derover
i nogen Tid i Vinter, men ... Aa, lille<span class="corr" title="fjernet: ,"></span> Minka,
tag og gaa ind i Kabinettet; det er ikke <em>alt</em>, hvad
vi ældre siger, at en ung og uskyldig Pige har godt
af at høre&nbsp;...</p>

<p>&mdash; Aa&mdash;rr ...! vrissede Minka og blev, hvor
hun var.</p>

<p>Men da ramtes hun af et Blik fra sin Svigermoder,<a class="pagenum" name="Side_298" id="Side_298" title="[S. 298]"></a>
der uvilkaarlig fik hende til at rejse sig og
liste af.</p>

<p>Pompadours tynde, graasprængte Haar var skilt
i Midten og kæmmet glat ned bag Ørene, hvor det
samledes til en lille, karakterfast Knold. Og noget
mildnende Hovedsæt bar hun ikke. Kraniet saas i
alle dets respektindgydende Linjer&nbsp;...</p>

<p>Da Minka var gaaet, begyndte Fru Thorsen paa
sin triste Maade at udbrede sig om Nils Uldahls
Attentater paa hendes Datter&nbsp;...</p>

<p>Men Jægermesteren brast ud i en larmende Latter:</p>

<p>&mdash; Ha, ha, ha! lo han &mdash; Ja, hva' Fa'en ..!</p>

<p>&mdash; Ja, <em>Du</em> ler, Thorsen ...! sagde Fruen og
fortsatte derpaa sit Sørgekvad om Forholdene paa
Havslundegaard, der var den ganske Omegn en stadig
Kilde til Forargelse&nbsp;...</p>

<p>Men nu huggede Madam Henriksen ind:</p>

<p>&mdash; Hvorfor sendte De saa Deres Datter derover?
spurgte hun hvast &mdash; De vidste jo det altsammen
i Forvejen!</p>

<p>Fru Thorsen brød hastig af, Samtalen tog en anden
Vending.</p>

<p>&mdash; &mdash;</p>

<p>Lidt efter tog man Afsked, og Pompadour steg
til Vogns&nbsp;...</p>

<p>Da Minka udenfor paa Stentrappen rakte sin Svigermoder
sin lille, hvide Haand til Farvel og bad
hende hilse Hans, besvarede den Gamle ikke hendes<a class="pagenum" name="Side_299" id="Side_299" title="[S. 299]"></a>
Hilsen, men stirrede et Par Sekunder tavs paa den
unge Piges Haand og sagde saa:</p>

<p>&mdash; En Landmandskones Hænder skal være <em>røde</em>!
sagde hun og ligesom <em>slængte</em> Haanden fra sig
&mdash; Men det <em>gi'r</em> sig vel!</p>

<p>Og saa kørte hun.</p>

<p>&mdash; Uopdragne Kælling! sagde Minka og spyttede
efter Vognen.</p>




<hr class="chapbreak" />

<p><a class="pagenum" name="Side_300" id="Side_300" title="[S. 300]"></a>
<a name="KAPITEL_55" id="KAPITEL_55"></a>
Jomfru Ingwersen havde plat ud nægtet at forlade
Asylstuen. Det var hendes Astma, det i flere
Maaneder havde været galt med. Nu var denne Sygdom
ganske vist i Bedring i den rare, lune Sommerluft;
men saa havde hun faaet Nyregrus i Benene,
sagde hun. Og naar Rottbøl og Lurvadt gik ned i
Parken for at sole sig, blev Ingwersen stadig siddende
paa sin Stol og gav i lange Enetaler ondt
af sig.</p>

<p>Saa længe de to andre derimod befandt sig i Værelset
hos hende, opfordrede hun dem ustandselig og
irriteret til at gaa ud og nyde deres Ungdom. Hun
vilde <em>aller</em>helst være alene!</p>

<p>Men næppe var de borte, førend hun hensank i
dystre Spekulationer over den menneskelige Egoisme
og sin egen Forladthed&nbsp;...</p>

<p>&mdash; &mdash;</p>

<p>Frøken Sofie stak Hovedet ind ad Asylets aabentstaaende
Vindue. Et Øjeblik efter saas Tyrks markerede
Ansigtstræk ved Siden af hende. Han havde
lagt Forpoterne op i Vindueskarmen. Frøkenen slog
en Arm om hans Hals. Saaledes stod de:</p>

<p><a class="pagenum" name="Side_301" id="Side_301" title="[S. 301]"></a>
&mdash; Ingwersen, sagde Frøkenen &mdash; der trakteres
med Chocolade nede paa Badeplænen!</p>

<p>&mdash; Hvad kommer det <em>mig</em> ved ... knurrede
Ingwersen.</p>

<p>Men uden at svare kravlede Sofie ind gennem
Vinduet, og Tyrk sprang efter:</p>

<p>&mdash; Ih Du min Gud og Skaber! skreg Ingwersen,
da hun saa dem.</p>

<p>Og medens hun sad modstandsløs af Forfærdelse,
gav Frøkenen hende Hat og »Mantille« paa, skiftede
Pampusserne om med Lædersko, rejste hende fra
Stolen, stak sin Arm ind under hendes og sagde saa:</p>

<p>&mdash; Nu gaar vi!</p>

<p>&mdash; Vi vinder aldrig frem ... klynkede Ingwersen
mellem Graad og Latter.</p>

<p>&mdash; Vel gør vi saa! sagde Frøkenen &mdash; Og hvis
Ingwersen bliver træt, sætter vi hende op paa Tyrk.
Kom saa!</p>

<p>Og Fod for Fod tridsede de frem over Gaardspladsen
og ind i Parken&nbsp;...</p>

<p>»Husbond« var straks fra Morgenstunden af redet
af Gaarde.</p>

<p>&mdash; &mdash;</p>

<p>Nede paa Badeplænen var Chocoladebordet anbragt
foran »Fruens Stade«. Kopperne og Kanderne
skinnede i Sollyset. &mdash; De unge Damer havde været
i Bad; og deres brogede Badedragter laa til Tørring
paa Grønsværet strittende med Arme og Ben.</p>

<p>&mdash; Der kommer de! sagde Frederikke og pegede<a class="pagenum" name="Side_302" id="Side_302" title="[S. 302]"></a>
op mod Lindealléen, hvor Sofie og Ingwersen netop
viste sig.</p>

<p>&mdash; Jeg <em>vidste</em> det, nikkede Lurvadt &mdash; Ingwersen
vil bare gøres a'! Hendes Ben er ikke nær
saa galne som mine!</p>

<p>Fru Line sad tavs og saa hen mod Jomfru Rottbøl,
der puslede med sine Dukker henne omkring
Badeteltet.</p>

<p>Jomfruen havde siden Jul endyderligere bekommet
tre Børn og havde nu fire som i sin Ungdoms
Vaar. Men hun holdt mest af Juledukken, Nikoline,
der var den største, og som hun paastod, at hun
havde faaet med Onkel Joachim fra Ravnsholt seks
Dage efter hans Død. Han havde besøgt hende
samme Nat, han blev begravet, fortalte hun; og
Nikoline laa allerede fuld færdig og paaklædt hos
hende i Sengen næste Morgen. &mdash; Gud er stor!</p>

<p>Rottbøl bar Børnene ud og ind af Teltet, spadserede
med dem, kørte dem rundt i Frøken Sofies
gamle Dukkevogn, nynnede for dem, naar de ikke
vilde sove, tog dem op og lod dem forrette smaa
paatrængende Ærinder inde bag Buskene, puttede
dem til Vogns igen og kørte videre, medens hun af
og til, højt og skingrende satte i med et Par Linjer
af sin Yndlingssang om Drømmenes Land det lyse,
som intet ondt eller fælt kunde naa&nbsp;...</p>

<p>&mdash; Rottbøl! kaldte Fru Uldahl &mdash; nu skal vi ha'
Chocoladen!</p>

<p>Og Jomfruen kom trillende med alle fire Unger<a class="pagenum" name="Side_303" id="Side_303" title="[S. 303]"></a>
sammenpakkede i Vognen, som hun stillede ved Siden
af sig tæt ind til Bænken:</p>

<p>&mdash; De sover ... hviskede hun og hævede tyssende
den sortprikkede »Syfinger« &mdash; Nu sover de ...!</p>

<p>Men pludselig faldt hun i en ynkelig Graad.</p>

<p>&mdash; Hvad <em>er</em> der dog, lille Rottbøl ... spurgte
Fru Line.</p>

<p>Rottbøl pegede fortvivlet over mod Lurvadt:</p>

<p>&mdash; Hun har ... peb hun &mdash; hun har ... taget
... den Basse ... jeg ... jeg helst vilde ...
ha' ...!</p>

<p>&mdash; Værsgod! sagde Lurvadt og rakte hende »Bassen«,
som der kun var bidt én Mundfuld af &mdash; her
er den. Og ti saa stille!</p>

<p>Og Rottbøl tav øjeblikkelig og kastede sig graadig
over Chocoladen og Brødet.</p>

<p>&mdash; &mdash;</p>

<p>Da Maaltidet var nydt, gav Ane Kokkepige, Olga
Stuepige og de fire Frøkener sig til at lege »To
Mand frem for en Enke«. Men det blev de hurtig
ked af, rimeligvis fordi der ingen »Mand« var, og
begyndte saa at bombardere hverandre med de
halvvaade Badedragter, som de byldtede sammen
og kylede efter hinanden.</p>

<p>Og Klædningsstykkerne løste sig op paa deres Vej
gennem Luften og lignede kluntede Ballonfigurer,
der undertiden tørnede imod hinanden og dumpede
til Jorden med et vaadt Klask, medens Pigebørnene
fôr til for atter at gribe dem og tumlede rundt og<a class="pagenum" name="Side_304" id="Side_304" title="[S. 304]"></a>
sloges og faldt og lo (navnlig Ane Kokkepige), saa
at Ekkoet hørtes inde mellem Træerne og langt ud
<a class="corr" name="rett_22" id="rett_22" title="fjernet: saa ud"></a> over Vandet&nbsp;...</p>

<p>&mdash; Ja, Ingwersen véd vel, at Nils har maattet
overgive Gaarden til Kreditforeningen? spurgte Fru
Line, der en Stund havde siddet tavs og set paa
de Unges Leg.</p>

<p>Lurvadt gik og dækkede af Bordet og puttede
Sagerne i Kurvene.</p>

<p>&mdash; Jo ... nikkede Ingwersen, og hendes smaa,
koleriske Øjne glimtede &mdash; Og nu er hun, Karen,
derovre nok ved at sælge Kragholm til en af Madam
Henriksens Drenge ...! Uldahlsnavnet er
ved at gaa i Rotterne, er det ...! Hvad tror Fruen,
<span class="sic" title="[sic]"><em>Etas</em>raaden</span> vilde ha' sagt til det!</p>

<p>&mdash; Nils er vist ogsaa taget til Kragholm for at
snakke hende fra det, Ingwersen&nbsp;...</p>

<p>&mdash; Hæ! Hva' kommer det <em>ham</em> ved! Han skulde
hellere ha' fejet for sin egen Dør, mens Tid var!</p>

<p>Fru Line tav og vendte sig igen om efter Pigebørnene.</p>

<p>&mdash; Jamen vi <em>sidder</em> her dog, Ingwersen ...
forsøgte hun.</p>

<p>&mdash; Ja&mdash;e ... saalænge det <em>varer</em>! nikkede den
Gamle &mdash; Men jeg la'r mig ikke sætte ud her fra
ligesom fra Egesborg ...! Ikke før de bær mig
med Benene foran!</p>

<p>Fru Uldahl bøjede sig beroligende hen mod hende:</p>

<p><a class="pagenum" name="Side_305" id="Side_305" title="[S. 305]"></a>
&mdash; Vi <em>bliver</em> her, Ingwersen, sagde hun fortrøstningsfuldt
&mdash; Naturligvis <em>bliver</em> vi her!</p>

<p>&mdash; &mdash;</p>

<p>Rottbøl var med sin Dukkevogn trippet tilbage
til Teltet.</p>

<p>Hun stod og saa ud over Bugten, der spillede
grønligt i Solen. Hendes Ansigt blev gladere og
gladere, som tænkte hun paa noget sært fornøjeligt:</p>

<p>&mdash; <span class="sic" title="[sic]">Rodendendron</span> ...! hviskede hun saa med et
lyst Smil &mdash; Roden &mdash; loden &mdash; doden &mdash; dendron
... (Hun havde for et Par Dage siden hørt en af
de unge Piger bruge Ordet.) ... Og saa gav hun
sig travlt og ivrigt til at pille smaa, flade Sten op
fra Strandkanten og slaa Smut.</p>

<p>Indtil hun pludselig standsede midt i Morskaben
og gav sig bitterlig til at græde.</p>

<p>En Moder bør kun tænke paa sine Børn; og nu
var det med Et faldet hende ind, at hun længe,
længe, i hundrede Aar vist, ganske havde glemt
sine!</p>

<p>Og hun skyndte sig hen til Badeteltet, halede
Dukkerne en efter en frem af Vognen, kyssede dem
heftigt, knappede sit Kjoleliv op og lagde dem til
sit Bryst:</p>

<p>&mdash; Sut saa ...! sagde hun og smilede paa ny og
var lykkelig&nbsp;...</p>

<p>&mdash; &mdash;</p>

<p>&mdash; Lurvadt, hjælp mig op!</p>

<p><a class="pagenum" name="Side_306" id="Side_306" title="[S. 306]"></a>
Lurvadt adlød&nbsp;...</p>

<p>Men da de skulde til at sætte sig i Bevægelse,
viste det sig, at Ingwersens Ben nægtede at gøre
Tjeneste. Hun sank om paa Bænken med en Stønnen
og erklærede kategorisk, at her vilde hun dø,
og at det var en Skarnsstreg uden Sidestykke, at
Frøken Sofie havde faaet halet hende her ned!</p>

<p>Pigebørnene kom stimlende til røde og varme af
Legen.</p>

<p>&mdash; Hvad er det, Ingwersen? spurgte Frøken Frederikke.</p>

<p>&mdash; Hva' det <em>er</em>? vrissede den Gamle og ømmede
sig &mdash; Det er mit <em>Nyre</em>grus, begribeligvis!</p>

<p>&mdash; Det hedder <em>Myrekryb</em>, Ingwersen, retledede
Charlotte &mdash; Det er <em>Myrekryb</em>, Du har i
Benene.</p>

<p>&mdash; Ja, det er <em>Stikkegigt</em>! sagde Lurvadt &mdash;
Det har jeg fortalt hende mange Gange.</p>

<p>&mdash; Det er ligemeget, <em>hva'</em> det er! erklærede Ingwersen
&mdash; Men jeg <em>flytter</em> mig ikke. Her vil jeg
sidde og dø. I maa helst allesammen gaa Jeres Vej
og lade mig krepere <em>i Fred</em>, for det holder jeg
mest af.</p>

<p>&mdash; Naa, naa, lille Ingwersen ... trøstede Fru
Line &mdash; Hvis Du ikke mener, at Du kan taale at
gaa op, vil Ane Kokkepige vist gerne bære Dig;
hun er saa stærk.</p>

<p>&mdash; Jeg ta'r hende som en Sveske! sagde Ane.</p>

<p>Ingwersen blev sprutrød:</p>

<p><a class="pagenum" name="Side_307" id="Side_307" title="[S. 307]"></a>
&mdash; <em>Bære ...!</em> gentog hun &mdash; Bære mig! Ikke
saa længe jeg <em>lever</em>! Hva' vilde ogsaa Sofie med
mig hernede? Jeg sa'e det jo! Jeg gamle, værkbrudne
Menneske, der aldrig skulde forlade sin Seng!</p>

<p>Frøken Sofie var yderst ulykkelig. Og de stod
alle og saa hjælpeløse ud&nbsp;...</p>

<p>Saa sagde pludselig Frøken Frederikke:</p>

<p>&mdash; <em>Nu henter jeg en Vogn!</em> og fløj af
Sted op mod Gaarden.</p>

<p>Alle saa langt efter hende og tænkte:</p>

<p>&mdash; Hvad mon det er for en Vogn ...?</p>

<p>Og Frøken Sofie følte som et Stik i sit Hjerte
ved Tanken om, at Nils Uldahl for rigtig at ærgre
og drille sine Døtre havde ladet sin Drikkebroder
Smeden faa baade »Mikkel« og det lille Køretøj,
som han havde foræret Pigebørnene i Julegave. En
Morgen, de var kommet ned i Stalden, var baade
Hesten og Vognen borte. Og Pin'de-Jens havde fortalt,
at Smeden var kørt væk med dem om Natten,
da Husbond havde tabt begge Dele til ham i »Seksogtres«.</p>

<p>Og den lille Frøken følte igen dale ned over sig
hele Tyngden af den knugende <span class="sic" title="[sic]">Misére</span>, hvorunder
Familien levede, og som hun for et Øjeblik halvvejs
havde formaaet at glemme, medens hun og
Søstrene tumlede rundt derude paa Plænen&nbsp;...</p>

<p>Men saa brast hun pludselig sammen med Fru
Line og de andre ud i en høj Latter ved at se Frederikke
komme trækkende med den store, rødmalede<a class="pagenum" name="Side_308" id="Side_308" title="[S. 308]"></a>
Legevogn, som de havde brugt at køre hinanden
i som Børn!</p>

<p>Ingwersen gjorde Vrøvl og daskede om sig med
Armene. Men omsider blev hun dog anbragt i Vognen.
Og Pigebørnene rullede af Sted med hende op
igennem Parken.</p>

<p>Rottbøl havde set sit Snit til at stikke alle sine
fire Tøse ned rundt om i Køretøjet:</p>

<p>&mdash; Saa fik de da <em>den</em> Fornøjelse med!</p>




<hr class="chapbreak" />

<p><a class="pagenum" name="Side_309" id="Side_309" title="[S. 309]"></a>
<a name="KAPITEL_56" id="KAPITEL_56"></a>
Saaledes gik Formiddagen hen&nbsp;...</p>

<p>Men om Aftenen, da det var begyndt at skumre,
kom Frøken Frederikke grædende og jamrende op
paa Fru Lines Værelse, hvor hun kastede sig ned
paa Gulvet foran Moderen og fortalte og fortalte
afbrudt af Klagen og Hulken. Hendes Haar var i
Uorden, hendes Klæder tilsmudsede og <a class="corr" name="rett_23" id="rett_23" title="var: forrrevne">forrevne</a>;
og hele hendes Legeme skælvede af Graad og Ophidselse.</p>

<p>&mdash; Hvad er der dog hændet, lille Frederikke?
spurgte Fru Line bestyrtet &mdash; hvad er der dog hændet?
Saa, saa, saa, tal nu lidt roligere. Jeg kan
ikke forstaa, hvad Du siger.</p>

<p>Og Frøken Frederikke gav sig lidt mere behersket
til paa ny at fortælle:</p>

<p>&mdash; Det var Elev Jakobsen, der ... hun havde
mødt ham nede ved Frøken Sofies Hus ... og saa
havde de spadseret sammen ... og hun havde ikke
tænkt paa noget ... og saa var de gaaet ind i Huset
... og pludselig havde Jakobsen grebet fat i
hende og villet kysse hende ... men hun havde
forsvaret sig ... og saa havde han væltet hende<a class="pagenum" name="Side_310" id="Side_310" title="[S. 310]"></a>
om paa Gulvet paa en af Hynderne ... og ...
og stoppet hende sit Lommetørklæde i Munden, for
at hun ikke skulde skrige ... og hun var næsten
besvimet ... og saa havde han revet Klæderne af
hende ... og voldtaget hende ... og ... og da
hun igen var kommet til sig selv, var han borte
... men Lommetørklædet havde han glemt, og her
var det&nbsp;...</p>

<p>Fru Line sad bleg og tavs og hørte paa Datterens
Fortælling. Hendes Haand, der til at begynde
med havde strøget blidt og beroligende hen over
Frederikkes Haar, standsede lidt efter lidt, som Beretningen
skred frem; og nu laa den ubevægelig,
gledet ned paa den unge Piges Skulder. Og hun
fandt ikke Ord at svare paa sit Barns Klage&nbsp;...</p>

<p>Frederikke saa hurtig op:</p>

<p>&mdash; Mor tror mig ikke? spurgte hun; og hendes
Øjne var flakkende og upaalidelige som Faderens
undertiden var det &mdash; Mor tror mig ikke ...?
gentog hun.</p>

<p>Fru Uldahl tog sig sammen:</p>

<p>&mdash; Jo, jo! sagde hun hastig &mdash; vel tror jeg Dig,
lille Frederikke, naturligvis tror jeg Dig! ... Men
kom nu med ind til Dig selv og gaa i Seng. Saa
taler vi videre om Sagen i Morgen. Du er altfor
nervøs nu. Du kan let blive syg.</p>

<p>Frederikke rejste sig lydig:</p>

<p>&mdash; Her er hans Lommetørklæde, sagde hun saa
med en underlig tør og ivrig Stemme og rakte<a class="pagenum" name="Side_311" id="Side_311" title="[S. 311]"></a>
Tørklædet frem &mdash; det maa Mor passe godt paa,
for det er da et Bevis, hvis han vil nægte&nbsp;...</p>

<p>Da Frøkenen var afklædt og bragt til Ro, tog
Fru Line hendes Klæder og bar dem bort med sig.</p>

<p>De var iturevne og tilsmudsede som af grove og
iltre Hænder.</p>




<hr class="chapbreak" />

<p><a class="pagenum" name="Side_312" id="Side_312" title="[S. 312]"></a>
<a name="KAPITEL_57" id="KAPITEL_57"></a>
Elev Jakobsen stod ret op og ned lige inden for
Dagligstuedøren og græd, som var han pisket. Taarerne
strømmede det store Mandfolk ned over Kinderne,
og han vred i Vaande sine arbejdsrøde
Hænder&nbsp;...</p>

<p>&mdash; Jeg <em>har</em> ikke gjort det! sagde han &mdash; Jeg har
ikke saameget som <em>rørt</em> ved Frøkenen ... jeg
løb min Vej, førend det blev til noget ... jeg blev
saa forskrækket for, hvad der kunde ske, at jeg
<em>rev</em> Døren op og <em>løb</em> ud af Huset og lige ned
paa mit Kammer ... Fruen kan sæl spørge Forvalter
Larsen, for han sa'e netop: Har Du Ild i
Rumpen, Jakobsen? nede i Ladegaarden, da jeg
rendte ham forbi ... Men jeg sa'e ikke andet end:
Hva' rager det <em>Dem</em>, Larsen! og rendte videre ...
Fruen <em>maa</em> tro mig, saasandt der er en Gud til!
Jeg har altid staaet imod, naar Frøkenen skabte
sig kælen og gned sig op a' mig ... Det var hende,
der i Aften fik mig med ind i Sofies Hus, da vi
mødtes ... hun sa'e, at hun vilde vise mig noget
derinde ... og saa la'e hun sig op af mig og vilde<a class="pagenum" name="Side_313" id="Side_313" title="[S. 313]"></a>
ha', jeg skulde kysse hende ... men saa var det,
at jeg blev saa forskrækket, at jeg løb min Vej
... Fruen kan sæl spørge Sørine og de andre Piger
nede i Ladegaarden, om jeg ikke altid har holdt
mig til <em>dem</em>, naar det <em>skulde</em> være ... De
vil allesammen ha' fat i mig, men det kan jeg da
ikke gøre ved ... og naar jeg saa blev arrig paa
dem, saa var det, at jeg <em>gik</em> med Frøkenen ...
men <em>rørt</em> hende har jeg ikke ... det <em>har</em>
jeg ikke ... Det er meget snarere noget med en af
alle de Handelsrejsende, Frøkenen altid skriver til
og faar Brev fra ... hun lyver mig paa, hvis hun
siger, det er mig, der har bragt hende i Ulykke
... og jeg forstaar ikke, hvorfor hun vil gøre mig
ondt ... saadan en fin Dame ... og saa <em>mig</em>, der
ikke er andet end som en Tjenende&nbsp;...</p>

<p>Taarerne styrtede Drengen ud af Øjnene, og han
snøftede og stønnede og søgte samtidig rundt paa
sig for at finde sin Lommeklud; men den var der
ikke.</p>

<p>Fru Uldahl rakte uvilkaarlig det Tørklæde frem,
som Frederikke havde givet hende:</p>

<p>&mdash; Værsgod, sagde hun, &mdash; Er det det, De søger?</p>

<p>&mdash; Tak ... sagde han; og uden i sin Tilintetgørelsestilstand
at føle den mindste Forundring over,
at <em>Fruen</em> havde hans Tørklæde, gav han sig øjeblikkelig
til at snyde Næse og tørre Øjne. Hvorefter
han vred Klædet rundt og rundt til en lille<a class="pagenum" name="Side_314" id="Side_314" title="[S. 314]"></a>
tør fortvivlet Klump, som han stod og holdt foran
sig i de sammenknugede Hænder:</p>

<p>&mdash; Tror Fruen mig ikke ...? spurgte han saa,
og hans troskyldige Øjne bønfaldt om Tiltro.</p>

<p>&mdash; Jo ... nikkede Fru Line &mdash; jeg tror Dem&nbsp;...</p>

<p>&mdash; Kan jeg saa gaa ...?</p>

<p>&mdash; Ja&nbsp;...</p>

<p>&mdash; Ja, saa god Nat da, Frue ... og Tak!</p>

<p>&mdash; Godnat&nbsp;...</p>

<p>&mdash; &mdash;</p>

<p>Fru Uldahl havde straks, da Eleven traadte ind
i Dagligstuen, set, at han var uskyldig i den Forbrydelse,
hendes Datter havde beskyldt ham for.</p>

<p>Hun anede det allerede, medens hun endnu sad
og lyttede til Frederikkes Klagemaal; det var saa
skurrende fuldt af falske Toner. Men da hun senere
saa hendes tilsmudsede og iturevne Linned, tvivlede
hun paa ny og sendte Olga Stuepige ned i Ladegaarden
for at bede Elev Jakobsen fremstille sig.</p>

<p>Dog næppe havde hun set ham Ansigt til Ansigt,
førend Tvivlen igen forsvandt&nbsp;...</p>

<p>Over for Datteren havde hun været usikker, som
hun altid var det baade over for Børnene og Nils,
fordi hun i dybeste Forstand ikke følte sig i Slægt
med dem, ikke forstod dem, syntes, at de var <em>finere</em>
og <em>fornemmere</em> end hun.</p>

<p>Men her, stillet lige over for en af sine egne, et
Menneske, der var rundet af samme Rod som hun
selv, en ærlig, usammensat, »ukultiveret« Sjæl, hvis<a class="pagenum" name="Side_315" id="Side_315" title="[S. 315]"></a>
Veje var retlinede, og hvis Væsen ikke kendte til
Forstillelse, ... tog hun øjeblikkelig og instinktmæssig
hans Parti.</p>

<p>Og hensynsfuldt og afdæmpet havde hun sagt
ham, hvad han var beskyldt for, men at hun ikke
troede det.</p>

<p>Og nu var Eleven altsaa gaaet, og Fru Line sad
ene med sine vildsomme Tanker&nbsp;...</p>

<p>Saa rejste hun sig besluttet, ryddede en Plads
paa Bordtæppet under Hængelampen, tog sine Kort
frem og lagde en »Stjerne«&nbsp;...</p>




<hr class="chapbreak" />

<p><a class="pagenum" name="Side_316" id="Side_316" title="[S. 316]"></a>
<a name="KAPITEL_58" id="KAPITEL_58"></a>
Nils Uldahl var denne Gang borte fra Havslunde
i fem Døgn, uden at nogen vidste, hvor han opholdt
sig ... eller for den <a class="corr" name="rett_24" id="rett_24" title="var: Sag">Sags</a> Skyld brød sig om
at vide det. Man følte bare som altid hans Fravær
som en Lettelse&nbsp;...</p>

<p>Saa endelig den sjette Dags Morgen kom der Telefonmeddelelse
om, at han sent den foregaaende
Nat var ankommen til Hvidgaard og agtede at
blive der et Par Dage:</p>

<p>&mdash; Men, sagde Hofjægermesteren, der selv var i
Telefonen (og Fru Line, som talte med ham, hørte
hans dybe Latterkluk) &mdash; men, kære Frue, De kommer
saagu hurtigst mulig til at skikke et Par Sæt
Klæder og noget Linned herover, da Lovgiveren oprigtig
talt er i en miserabel Forfatning! Kan De
ikke sende Pigebørnene af Sted med det? Det er saa
længe siden, vi har set dem&nbsp;...</p>

<p>Men Pigebørnene sagde afgjort Nej.</p>

<p>Fru Uldahl maatte da, saa nødig hun end vilde,
anmode Forvalter Larsen om at lade Lars Kusk
tage derover.</p>

<p><a class="pagenum" name="Side_317" id="Side_317" title="[S. 317]"></a>
Lars Kusk var optaget, sagde Forvalteren studs.</p>

<p>Siden Kreditforeningen havde indsat Larsen som
Bestyrer af Gaarden, følte han sig nemlig som Enehersker.
Og desuden var han ladet med Hævntørst
og Galde, fordi han trods sin sleske Lumsken
omkring Frøkenerne ikke havde kunnet faa Indpas
i Hovedfløjen &mdash; Men han skulde Satanvælteham
nok faa Ram paa en af de Mæfikker engang! svor
han.</p>

<p>&mdash; Lars Kusk var optaget, svarede han altsaa
Fruen &mdash; og havde andet at gøre end at ride Lystture!</p>

<p>Saa henvendte Fru Line sig til Fodermester
Voldby, der øjeblikkelig, fornemmeligst for at »krepere«
Larsen, sendte Elev Jakobsen af Sted paa den
ene af Kørehestene. Den anden benyttede Nils
selv&nbsp;...</p>

<p>Angaaende Affæren i Frøken Sofies Hus blev der
ikke oftere nævnet et Ord mellem Fruen og Eleven.</p>

<p>Og Frederikke havde paa sin Moders indtrængende
Forestillinger taget sin Anklage imod ham tilbage.
Men Sandheden vilde hun ikke frem med. Hun paastod,
at hun havde været syg, og derfor hverken
havde vidst, hvad hun gjorde eller sagde.</p>

<p>&mdash; &mdash;</p>

<p>En noget lignende Forklaring paa <em>sit</em> Tilfælde afgav
ogsaa Nils Uldahl, da han i den omtalte sene
Nattetime pludselig vækkede Hr. Palle og Fru Mona<a class="pagenum" name="Side_318" id="Side_318" title="[S. 318]"></a>
af deres sødeste Søvn ved med Snærten af sin Ridepisk
at kviste løs paa deres Sovekammervindue.</p>

<p>Hofjægermesteren tumlede halvvaagen ud af Sengen
og løftede Rullegardinet til Side:</p>

<p>&mdash; Hva' Satan ...! sagde han, og al Søvn forlod
ham &mdash; Hvad i Helvede er dette her! ... Mona,
kom skal Du se!</p>

<p>Fru Mona kom til:</p>

<p>&mdash; Det er Kommandantens Statue fra Don Juan!
sagde hun og brast i Latter.</p>

<p>Vinduet, de stod ved, vendte mod Haven. Og
udenfor paa den hvide Grusgang holdt midt i Maanelyset
en Hest med sin Rytter. Rytteren sad stiv
og strunk i Sadelen, og Ridepisken holdt han foran
sig som en Kommandostav.</p>

<p>&mdash; Du Mona ... sagde Hofjægermesteren saa, og
Latteren tog ogsaa ham &mdash; det er Minsalighed Folketinget
fra Havslunde! Og han er stivdrukken! ...
Hvor er dit Fotografiapparat?</p>

<p>Han rev Vinduet op:</p>

<p>&mdash; Er det <em>Dig</em>, Onkel Nils?</p>

<p>&mdash; Ja ... sagde Statuen hæst og rusten &mdash; Hvad
er Klokken, Børn, i denne forbandede Nat?</p>

<p>Mona fik et nyt Latteranfald:</p>

<p>&mdash; Du maa gaa ud og faa ham ind, Palle!</p>

<p>&mdash; Ja ... ja ...!</p>

<p>Hofjægermesteren skyndte sig i Klæderne. Men
han maatte gennem Gaarden for at komme om i
Haven; saa det tog Tid.</p>

<p><a class="pagenum" name="Side_319" id="Side_319" title="[S. 319]"></a>
&mdash; Nu kommer Palle straks, Onkel Nils ... sagde
Fru Mona, medens hun ilfærdig iførte sig de nødvendigste
Klædningsstykker.</p>

<p>Men Onkel Nils gav intet Svar&nbsp;...</p>

<p>Lidt efter steg Palles Hoved op over Vindueskarmen:</p>

<p>&mdash; Mona ...? hviskede han &mdash; Mona ...?</p>

<p>&mdash; Ja&nbsp;...</p>

<p>&mdash; Nu <em>sover</em> de, den Undegaleme!</p>

<p>&mdash; Hvem?</p>

<p>&mdash; Nils og Hesten!</p>

<p>&mdash; <em>Nej</em> da!</p>

<p>&mdash; Jo, se&nbsp;...</p>

<p>Og han pegede paa Statuen, der træt og udaset
var sunken sammen. Hestens Hoved var dalet ned
mod dens Forben, og Tømmen hængte den løst om
Halsen. Ogsaa Kommandanten havde bøjet Hovedet;
hans Arme hang slappe, og Staven var gledet
ham ud af Haanden&nbsp;...</p>

<p>&mdash; Aa Herregud, den gamle Don Quixote! sagde
Fru Mona medfølende &mdash; <em>Tag</em> ham dog, Palle, inden
han dumper ned!</p>

<p>Og Palle løftede leende Onkelen af Sadelen og bar
ham ind.</p>

<p>Nils mumlede en hel Mængde om Vorherre og
Egesborg, medens Hofjægermesteren slæbte af med
ham &mdash; om Vorherre og Egesborg og Onkel Joachims
Elfenbensstav&nbsp;...</p>




<hr class="chapbreak" />

<p><a class="pagenum" name="Side_320" id="Side_320" title="[S. 320]"></a>
<a name="KAPITEL_59" id="KAPITEL_59"></a>
Det, der mest pinte Fru Mona i hendes »Trældomsstand«,
som hun i bitre Stunder kaldte sit Ægteskab,
var, at der intet »skete«. Hun begærede Begivenheder,
og her randt Dagene den ene til Ende som
den anden.</p>

<p>Og for hver Dag følte hun sig et Aar ældre, paastod
hun&nbsp;...</p>

<p>Hun fandt derfor paa de særeste og urimeligste
Ting for at tilfredsstille sin Trang til Oplevelser.
Men det var dog fornemmeligst, naar Palle var borte
fra Gaarden, at hun slog sig løs; thi hun nærede en
stille Respekt for hans Kræfter. Et Par Gange var
hun i sin Ubændighed faret løs paa ham med Knive
og andre Mordinstrumenter. Men Hofjægermesteren
havde grebet hende med sine Jærnhænder om Haandledene
og sat hende i Knæ, saa at hun maatte gaa
til Sengs med kolde Omslag om Armene.</p>

<p>Og der laa hun saa og angrede og bad om Tilgivelse,
indtil han rørt og god satte sig paa Sengekanten
og trøstede hende og spøgte og lo. Hvorpaa
de igen en Tid glemte al Strid og Uoverensstemmelse,<a class="pagenum" name="Side_321" id="Side_321" title="[S. 321]"></a>
og om Nætterne suste bort med hinanden i
<em>Taifuner</em> af Elskov, der efterpaa fik dem til at
ligge som livløse ved hinandens Side&nbsp;...</p>

<p>&mdash; Palledreng ... kunde Mona saa klynke, idet
hun mat lod sine Fingre glide gennem hans Vildmandsskæg
&mdash; Palledreng ... Du er stor i din Kærlighed,
mægtig, overvældende ... men det er kun
mit <em>Legeme</em>, Du elsker!</p>

<p>&mdash; Ja ... og Du <em>mit</em> ... mumlede Palle skakmat
og sov ind&nbsp;...</p>

<p>Men medens disse tropiske Nætter var al det <span class="sic" title="[sic]">Livskryderi</span>,
Palle forlangte &mdash; og han havde jo desuden
i Mellemakterne sin Gaard og sit Landvæsen,
der interesserede ham! &mdash; saa krævede Mona sine
Dage fulde af »Optrin« og »Hændelser«. Og naar der
intet »skete«, søgte hun selv at fremkalde Sensation
og Spænding ved sine Ord og Handlinger:</p>

<p>&mdash; Palle, spurgte hun for Eksempel pludselig en
Gang &mdash; véd Du, at jeg stjæler fra Dig?</p>

<p>&mdash; Ja, min <em>Marv</em>! lo Palle og kneb hende
skælmsk i Øret.</p>

<p>&mdash; Nej, dine <em>Penge</em>! nikkede hun alvorlig.</p>

<p>&mdash; Saa&mdash;aa? Værsgod, stjæl væk! Det bliver jo i
Familien.</p>

<p>&mdash; Ja, nu husker Du altsaa, at Du har givet mig
Lov?</p>

<p>&mdash; <em>Det</em> skal jeg! ... Og hvad vil Du saa bruge
de Penge til?</p>

<p><a class="pagenum" name="Side_322" id="Side_322" title="[S. 322]"></a>
&mdash; Til at løbe bort for ... <em>alene</em>, da Du jo
ikke vil med.</p>

<p>&mdash; Du kommer nok tilbage igen, lille Mona ...
Du kan ikke undvære mig! ... Men jeg havde for
Resten netop tænkt paa, vedblev han &mdash; at vi snart
skulde gøre en lille Rejse sammen.</p>

<p>Hun fôr ham om Halsen:</p>

<p>&mdash; Palle! Jeg elsker Dig! Du er det bedste af alle
Mennesker! Hvor skal vi hen?</p>

<p>&mdash; Til Berlin.</p>

<p>&mdash; <em>Palle ...!</em> raabte hun henrykt &mdash; Og til
Paris?</p>

<p>&mdash; Lad gaa, ja!</p>

<p>Nu brast hun i Graad af Glæde:</p>

<p>&mdash; Aa Palle, Palle, at jeg nogen Sinde kan være
ond imod Dig!</p>

<p>Og de rejste bort paa en Maanedstid. Boede paa
Hoteller, spiste ved <span lang="fr">table d'hote</span>, gik i Butikker,
Teatre, Varietéer. Og ingen Sky formørkede i disse
frydefulde Uger Fru Monas »skæbnesvangre« Øjne.
Hun lo overmodigt og lykkelig og paastod, at nu
kunde hun godt være et helt <em>Aar</em> paa Hvidgaard
uden at blive »ond«&nbsp;...</p>

<p>Men næppe nærmede Toget sig igen den hjemlige
Jærnbanestation, før hun blev bleg og tavs.</p>

<p>Og da Landaueren med hende og Palle holdt
foran Gaardens Trappe, knyttede hun sine Hænder
og hviskede hen for sig:</p>

<p>&mdash; Hvor jeg <em>hader</em> denne Gaard ...!</p>

<p><a class="pagenum" name="Side_323" id="Side_323" title="[S. 323]"></a>
Og snart begyndte paa ny den gamle Krigstilstand.
Det var Mona umuligt ret længe ad Gangen at styre
sit Sind&nbsp;...</p>

<p>... En Dag, Palle som sædvanlig var flygtet ud
i Mark og Skov for at faa Ro, slap hun i sit Raseri
fire af Hundene løs paa Svanerne i Voldgraven. Det
blev et <a class="corr" name="rett_25" id="rett_25" title="var: Naumacium">Naumachia</a> uden Lige! Hundene halsede,
Svanerne hvæsede, Bølgerne slog i Sprøjt op mod
Bredden, og Vandet flød af Haar og Dun.</p>

<p>Fru Mona stod paa Broen og ledede Slaget:</p>

<p>&mdash; <em>Paa</em> dem! <em>Paa</em> dem! skreg hun &mdash; Hektor!
Herkules! Sonja! <a class="corr" name="rett_26" id="rett_26" title="var: Chaseur">Chasseur</a>! Hæi, hopla, løs paa Uldahlerne,
mine Dyr! (Hun <span class="sic" title="[sic]">faldt</span> pludselig paa at
kalde Svanerne ved dette Fællesnavn) ... Løs paa
Uldahlerne! Kan I se den store, fede derhenne! Det
er <em>Palle</em>! Løs paa ham! Riv ham, flaa ham, bid
ham! Det er ham, der holder os allesammen indespærrede! ...
Det var Ret, Hektor! Det var Ret!
Ha&mdash;a, ha, ha! (Hun klappede i Hænderne og kastede
sig i Ekstase imod Broens Rækværk) ...
Ha&mdash;a, ha, ha! skreg hun &mdash; Det var godt! Det
var godt!</p>

<p>Hektor havde hugget sine Kæber om Svanens
Hals. Og nu kastede alle fire Hunde sig som rasende
over Fuglen, rev og sled i den, og bed den til
Døde; medens den øvrige Svaneflok skrigende flygtede
og baskede Vandet til Skum med deres stækkede
Vinger&nbsp;...</p>

<p>Da Hofjægermesteren kom hjem, laa Mona angergiven<a class="pagenum" name="Side_324" id="Side_324" title="[S. 324]"></a>
i sin Seng. Og han tilgav hende som sædvanlig
under en stor Forsoningsfest.</p>

<p>Og næste Dag spiste de i Samdrægtighed Svanesteg
til Middag.</p>

<p>&mdash; &mdash;</p>

<p>Saa lod hun Hundene skyde.</p>

<p>En Dag, kort Tid efter, da Palle var rejst bort
for en Ugestid, lod hun i sin Ensomhed alle Hundene
skyde. Hun sagde, at det skulde være som en
Art Pønitense. Naar man havde syndet, sagde hun,
skulde man ofre det kæreste, man ejede.</p>

<p>Og hun lod Gartneren anlægge en »Bods-Allé« langs
Vejen, der førte fra Haven til Skoven. Vejen var
beplantet med Rønnebærtræer. Og imellem disse
maatte han opkaste Gravhøje over de døde Dyr,
syv Høje paa hver Side. Paa Højene blev anbragt
Mindestene med Hundenes Navne. Og i samfulde
fjorten Dage gik hun hver Morgen sørgeklædt og
under Taarer og smykkede Gravene med Grønt og
Blomster&nbsp;...</p>

<p>Sidenhen fik Græs og Ukrudt Lov til at gro der,
som det vilde.</p>

<p>&mdash; &mdash;</p>

<p>Palle Uldahl havde den Uskik at gaa rundt
med sine Penge, Sølv som Guld og Sedler, løse
i sine Lommer. Og han havde aldrig, thi det
vilde ikke anstaa sig for en Mand i hans Stilling,
Tal paa det Beløb, han i Øjeblikket bar
hos sig. Det kunde undertiden udgøre Hundreder<a class="pagenum" name="Side_325" id="Side_325" title="[S. 325]"></a>
af Kroner. Blev der ham for mange, saa at de
fyldte ham for meget, tømte han Lommerne ud i
sin Skrivebordsskuffe, som han undertiden laasede,
undertiden ikke.</p>

<p>Straks i deres Ægteskabs Begyndelse havde Fru
Mona foreholdt ham det utilbørlige i dette Sløseri.
Men han havde ikke villet lade sig sige. Han fandt
nemlig selv Façonen særdeles grand-seigneur-agtig.</p>

<p>&mdash; Du gør dine Omgivelser til Forbrydere! sagde
hun.</p>

<p>Men han lo hende ud.</p>

<p>Og som for at drille hende tømte han nu ogsaa
stadig sine Lommer og anbragte Pengene paa Bordet
ved Siden af sig, naar han satte sig til at læse
eller skrive, eller lagde sig til at sove til Middag
... og glemte dem saa efter sig, naar han forlod
Værelset&nbsp;...</p>

<p>Da var det, at den Tanke en Dag opstod i hende
at forsøge paa, om han virkelig ikke skulde kunne
mærke, hvis nogle af Pengene forsvandt. Og hun
gav sig til, saa ofte Lejlighed fandtes, at nappe en
Krone hist og en Tokrone her. Til at begynde med
var det hendes Agt at tilbagelevere ham det altsammen
igen, naar hun havde faaet samlet en større
Sum, bare for at vise ham hvilken Fristelse, han
udsatte Folkene i Huset for ved sin Galskab.</p>

<p>Men efterhaanden som Beløbet, hun tilvendte sig,
øgedes, medens samtidig hendes Længsel efter det
tidligere frie og ubundne Liv voksede sig større og<a class="pagenum" name="Side_326" id="Side_326" title="[S. 326]"></a>
større i hende, besluttede hun at gemme disse Penge
hen til eget Brug ... til at »frigøre« sig for, kaldte
hun det. Hun tog ingen Bestemmelse om, hvornaar
denne Frigørelse skulde finde Sted, ejheller om, hvor
stor Summen skulde være, forinden den iværksattes;
hun bare stjal og stjal og samlede og samlede. Det
blev som en Sport for hende. Og hun nøjedes ikke
længere med de tilfældige Smaasummer, hun i Dagens
Løb kunde komme over. Hun listede sig til
om Natten at rane af sin Mands Lommer. Og da
han engang imod Sædvane havde aflaaset sin Skrivebordsskuffe,
prøvede hun, medens han var i Marken,
alle sine Nøgler i Laasen, indtil hun fandt en, der
passede.</p>

<p>Og hun blev ivrigere og ivrigere i sin Samlermani,
saa at til sidst Spændingen ved disse Tyverier næsten
blev hende »Sensation« nok. Kun i enkelte ubeskæftigede
Øjeblikke kunde hun endnu hensynke i
vage Drømmerier om den »Frihed«, hun engang
skulde nyde ved Hjælp af disse &mdash; Sparepenge.</p>

<p>Sin Samvittighed stillede hun hurtig til Ro. Hun
havde advaret ham. Og da han ikke vilde lytte til
hendes Advarsel, var <em>hun</em> dog i det mindste den
nærmeste til at profitere deraf&nbsp;...</p>




<hr class="chapbreak" />

<p><a class="pagenum" name="Side_327" id="Side_327" title="[S. 327]"></a>
<a name="KAPITEL_60" id="KAPITEL_60"></a>
Elev Jakobsen naaede ikke til Hvidgaard med
Godsejerens Klæder før henad Klokken elleve, saa at
Nils Uldahl først viste sig, da Frokostgongongen lød.</p>

<p>Fru Mona gik ham smilende i Møde og bød ham
Velkommen; og han bøjede sig kavalermæssig og
kyssede hendes Haand.</p>

<p>Men Hofjægermesteren klukkede:</p>

<p>&mdash; Hvordan har Onkel sovet?</p>

<p><span class="sic" title="[sic]">Nilses</span> flakkende Pupiler trak sig vredt sammen.
Men i næste Sekund tog han sit Parti og svarede
leende:</p>

<p>&mdash; Som en Sten, min Dreng!</p>

<p>Og idet han atter vendte sig til Mona, sagde han:</p>

<p>&mdash; Ja, undskyld, Frue, min lidt ureglementerede
Tilsynekomst i Nat.</p>

<p>Hofjægermesteren klukkede højere:</p>

<p>&mdash; Hvor <em>kom</em> Onkel egentlig fra?</p>

<p>&mdash; Ja, det véd jeg oprigtig talt ikke, kære Palle!
... Jeg begyndte i Torsdags Aftes ovre hos Heine
paa Mattrup. Og saa om Fredagen red han og jeg
til Sølund til Mackeprang ... Og om Lørdagen tog
vi alle tre til Hareskov til Frølich ... og ... ja
saa véd jeg Pinedød ikke mere!</p>

<p>&mdash; I er Minsalighed nogle Kraftka'le lo Palle <a class="pagenum" name="Side_328" id="Side_328" title="[S. 328]"></a>Men
hvorfor Fanden kom I ikke ogsaa til Hvidgaard
efter <em>mig</em>?</p>

<p>Nils Uldahl stirrede hypnotisk frem for sig:</p>

<p>&mdash; Jeg tror ogsaa nok, vi var paa Vej ... sagde
han &mdash; men saa tabte jeg de andre&nbsp;...</p>

<p>&mdash; Ja, I Mandfolk <em>lever</em> da! lød det med et Suk
fra Fru Mona.</p>

<p>&mdash; Tante Line mente i Telefonen, at Du var redet
til Kragholm? spurgte Hofjægermesteren.</p>

<p>Nilses Øjne fyldtes paa ny af Vrede:</p>

<p>&mdash; Det var jeg ogsaa ... Jeg vilde over og forbyde
Karen at sælge Gaarden til den Bondetamp,
Jeppe Henriksen.</p>

<p>&mdash; Jamen den Handel <em>er</em> jo gaaet i Orden, Onkel!</p>

<p>&mdash; Det véd jeg nok! Men jeg sagde til hende, at
hun maatte lade Købet gaa om igen ... Jeg er
vel Slægtens Overhoved og skal værne om Navnet!</p>

<p>Hofjægermesteren brast i Latter:</p>

<p>&mdash; Og Karen lystrede vel?</p>

<p>&mdash; Næ, Gu' gjorde hun ej! Hun bad mig passe
mig selv ... Og saa skældte jeg hende Huden fuld
og red til Mattrup.</p>

<p>&mdash; Hvad vil Onkel ogsaa blande sig op i de Sager
for? spurgte Mona.</p>

<p>Nils slog en Haand i Bordet:</p>

<p>&mdash; Fordi jeg ikke vil ha' det Bonderak til at rende
her og spille Herrer paa vore Ejendomme!</p>

<p>&mdash; Ak, ak, lille Onkel, lo Palle &mdash; den Vej skal
dog alle vore Gaarde engang! ... Og det burde<a class="pagenum" name="Side_329" id="Side_329" title="[S. 329]"></a>
<em>Du</em> jo for Resten være stolt af, tilføjede han drillende
&mdash; Du som er Bondeven!</p>

<p>&mdash; Gud Fanden om jeg er!</p>

<p>&mdash; Ja, da er det da dem, der har valgt Dig ind i
Tinget! ... Og Du smigrede da ogsaa tykt for dem
i sin Tid.</p>

<p>&mdash; ... Da jeg havde Brug for dem som Stemmekvæg,
ja! Men nu er de blevet mig for storsnudede
... Jeg har ogsaa nedlagt mit Mandat, Fanden
skulde længere gaa de Bæsters Ærinder!</p>

<p>&mdash; De kan ogsaa nok klare sig selv ... desværre!
sagde Palle og sukkede dertil &mdash; Saa Onkel har nedlagt
sit Mandat? Men hvad bliver det saa til med
Ministerværdigheden?</p>

<p>&mdash; Avissludder! vrissede Nils &mdash; Og tror Du, at
jeg gad vise mig derinde i København nu, man har
sat mig under Formynderskab!</p>

<p>Hofjægermesteren var paa Nippet til at spørge
om, hvor Onkelens Formue i Grunden var blevet
af, og om Historien om den kongelige Højhed var
sand ... Men han greb sig i det og tav.</p>

<p>Der blev nu en lidt pinlig Pause; indtil Fru Mona
spurgte:</p>

<p>&mdash; Har Onkel ikke Lyst til at se Palle og mig
øve os nede i Ridehuset efter Frokost? Du kan tro,
at vi er bleven dygtige!</p>

<p>&mdash; Jo! sagde Nils; og hans Øjne spillede ved Tanken.</p>

<p>Hvorefter man talte videre om Heste og Hestedressur&nbsp;...</p>




<hr class="chapbreak" />

<p><a class="pagenum" name="Side_330" id="Side_330" title="[S. 330]"></a>
<a name="KAPITEL_61" id="KAPITEL_61"></a>
&mdash; Vil Onkel ikke selv ride en lille Omgang?
spurgte Fru Mona, da de stod ovre i Ridehuset.</p>

<p>&mdash; Nej, Tak, min Pige, jeg har redet tilstrækkelig
foreløbig!</p>

<p>&mdash; Ja, kom saa, Palledreng, og lad os faa klædt
os om!</p>

<p>Og hun stak sin Arm ind under Hofjægermesterens
og trak af med ham&nbsp;...</p>

<p>Nils Uldahl var nu ladt ene tilbage i det store,
hvidmalede Rum. Dagskæret faldt grønlig-dæmpet
af Trækronerne udenfor ned gennem Tagets Glasruder.
Fra den aabentstaaende Port ind til Stalden
hørtes Hestenes Stampen og Prusten; og fra Paaklædningsværelserne
i Gavlen lød Hofjægermesterens
og Monas muntre Latter.</p>

<p>Men Nils opfattede intet af dette. Nu han var
uden Publikum, faldt Trætheden efter de mange
Dage og Nætters anstrengende Strabadser pludselig
over ham. Han vaklede hen til en Stol, der stod
borte i et Hjørne, sank ned paa den, pustede tungt
et Par Gange og sov ind under en højttonende<a class="pagenum" name="Side_331" id="Side_331" title="[S. 331]"></a>
Snorken ... og drømte en af sine sædvanlige
Drømme:</p>

<p>... Det myldrede med Kvinder paa Gulvet foran
hans Seng. De dansede og snoede sig omkring ham,
og deres hvide Lemmer lyste som i Skæret af en
usynlig Ild&nbsp;...</p>

<p>&mdash; Tag os ind til Dig, Nils Uldahl<span class="sic" title="[sic]">?</span> bad de.</p>

<p>&mdash; Nej, sagde han &mdash; jeg er træt og gammel! Jeg
skal sove!</p>

<p>Og de lo haanligt op og forsvandt&nbsp;...</p>

<p>Men lidt efter saa han dem igen vrimle frem fra
alle Rummets halvmørke Kroge. Og de kom denne
Gang slæbende med store, tunge Bjælker, som de
under Latter og Pludren lagde krydsvis hen over
hans Seng. De arbejdede og slæbte, og deres Legemer
krummede sig i ond Iver, medens de stablede
en svinglende og vaklende Pyramide af Bjælker op
over ham, højere og højere, helt op under Taarnstuens
hvælvede Loft&nbsp;...</p>

<p>&mdash; Tag os ind til Dig, Nils Uldahl?</p>

<p>&mdash; Nej! sagde han.</p>

<p>Saa lo de paa ny vildt og truende:</p>

<p>&mdash; Han duer ikke mere! sagde de &mdash; Lad ham dø!</p>

<p>Og pludselig saa han Minka fra Mosen løse sig
ud fra de andre og løbe frem over Gulvet. Og med
begge sine smaa hvide Hænder stødte hun til den
underste Bjælke, den, der bar den hele Bygning ...
og i samme Øjeblik ramlede Pyramiden i et bragende
og buldrende Kaos ned over ham&nbsp;...</p>

<p><a class="pagenum" name="Side_332" id="Side_332" title="[S. 332]"></a>
Og da vaagnede han, vækket ved Lyden af sin
egen Snorken.</p>

<p>&mdash; &mdash;</p>

<p>&mdash; Onkel har nok faaet sig en lille Lur?</p>

<p>Nils Uldahl rejste sig forvirret:</p>

<p>&mdash; Ja ... Men nu er jeg igen lysvaagen! smilede
han galant og bukkede for Fru Mona, der stod
foran ham med Ridekjolens Slæb kastet over Armen
og i Færd med at knappe sine Handsker.</p>

<p>&mdash; Nu skal <em>jeg</em> ...! vedblev han og greb ivrig
hendes Haand for at hjælpe &mdash; Hvor ser De dog
pragtfuld ud! sagde han, og hans Øjne skinnede &mdash;
Palle kan sagtens være glad!</p>

<p>&mdash; Det er jeg ogsaa! nikkede Hofjægermesteren.
Han stod skrævende midt paa Manegen i sine høje
Lakstøvler og med Ridepisken stukket under Armen.
De stramtsluttende Skindbenklæder fremviste
ublufærdigt hans kraftige Ben med mere.</p>

<p>&mdash; Gu' er jeg glad for Damen! sagde han.</p>

<p>&mdash; Uff, I <em>Mandfolk</em> ...! lo Fru Mona og
daskede Nils koket paa den ene Kind.</p>

<p><em>Tøsen</em> i hende begyndte at vaagne, nu hun
skulde til at »optræde«.</p>

<p>&mdash; Kan Onkel huske den første Aften, De saa
mig? spurgte hun &mdash; Den Aften, da alle Uldahlerne
sad rundt paa Bænkene i Circus og skar Tænder
af hinanden?</p>

<p>&mdash; Om jeg <em>kan</em>! lo han tilbage &mdash; Storartet!
<em>Storartet</em> saa De ud! ... <em>Mona Lisa</em> ...!<a class="pagenum" name="Side_333" id="Side_333" title="[S. 333]"></a>
sagde han saa, og hans Øjne <em>aad</em> hende &mdash; Og
da De kastede Dem bag over paa Hesten og skreg
og forsvandt ind over Barriéren! ... Pragtfuldt!
... Vi var som gale allesammen bag efter! Jeg
havde gerne givet ti Tusinde Kroner for Dem
samme Nat!</p>

<p>Hun slog ham atter paa Kinden:</p>

<p>&mdash; Men nu er jeg vel faldet i Pris?</p>

<p>&mdash; Nej, <em>steget</em>! steget! er De; ligesom den
ædle Drue!</p>

<p>&mdash; Der er Hestene! meldte Hofjægermesteren tørt.
Han havde i Bevidstheden om sin Sultansret smilende
staaet og betragtet Nils, hvis Alder og Træthed
ganske syntes forsvundet, og som trippende
paa sine lidt stive Ben havde voltigeret omkring
Fru Mona, en brunstig Hane lig, latterlig indtil
Marven&nbsp;...</p>

<p>Mona slap Slæbet ned fra Armen:</p>

<p>&mdash; Nu gælder det! sagde hun og blev paa én
Gang alvorlig &mdash; Henrik, hjælp mig!</p>

<p>Rideknægten bøjede sig og strakte en Haand
frem. Og hun anbragte sin Fod i den og svang sig
i Sadelen.</p>

<p>&mdash; Skoleridt! sagde hun og lod Ridepisken kærtegnende
glide ned langs Castors Hals.</p>

<p>&mdash; <span lang="en">Well, Mylady</span>! bukkede Palle, der nylig for
fjerde Gang havde læst »De tre Musketterer«.</p>

<p>Og Opvisningen begyndte&nbsp;...</p>

<p>Hestene dansede og veg uden om hinanden en<a class="pagenum" name="Side_334" id="Side_334" title="[S. 334]"></a>
til højre og en til venstre, rundt og rundt i de sirligste
Valsetrin. Mona nynnede Takten dertil i
Mangel af Musik. Hun haandterede Tømmerne som
en Mandolinens Mester sine Strenge. Det mindste
Tryk af hendes Fingre »gav Tone« i Dyret under
hende. Og saa fintmærkende var Castor blevet gennem
hendes Dressur, at det saa ud, som lød den
kun sit eget gratiøse Lune, naar den rytmisk vuggende
sin tunge Krop ligesom legende gled hen
over Manegens Bark.</p>

<p>Hofjægermesteren og hans Pollux fulgte kluntet
efter. Til sidst trak de sig ganske ud af Spillet,
og Palle red hen ved Siden af Nils Uldahl:</p>

<p>&mdash; Se, se! hviskede han betaget &mdash; Er hun ikke
pompøs!</p>

<p>Mona havde lukket Øjnene, og der laa et vellystigt
Smil om hendes Mund, medens hun langsomt
og som i Drømme lod sit Legeme vugges
frem og tilbage i Takt med Hestens Bevægelser.</p>

<p>Men pludselig udstødte hun sit Kampskrig fra
Circus, sit skingrende: Hæi, hopla! og i det samme
suste Pisken ned og op igen, ned og op igen tværs
over Dyrets Bringe.</p>

<p>Castor syntes først ligesom at studse; saa virrede
den protesterende med Hovedet, stejlede, prustede,
bed i Bidslet, satte derpaa frem i et Spring og fôr
i vild og vanvittig Karriére Manegen rundt. Det
saa ud, som havde Ryttersken mistet Herredømmet
over sin Hest.</p>

<p><a class="pagenum" name="Side_335" id="Side_335" title="[S. 335]"></a>
&mdash; Mona! Mona! skreg Hofjægermesteren i Angest.</p>

<p>Ogsaa Nils Uldahl skreg, men uartikuleret og
uden selv at vide af det.</p>

<p>Og Rideknægten sprang til som for at gribe det
rasende Dyr....</p>

<p>Men Fru Mona slog afværgende ud med Haanden
og lod atter Piskeslagene suse ned over Castors
Hals:</p>

<p>&mdash; Hæ&mdash;i, hopla! Hæ&mdash;i hopla! Hæi&mdash; hopla!
Hæ&mdash;i&mdash;i&mdash;i ...! raabte hun og kastede sig i Ekstase
bag over mod Hestens Kryds ... Hatten
faldt af hende, hendes Haar løstes op, Pisken smed
hun fra sig:</p>

<p>&mdash; Hæ&mdash;i, hopla, Castor! Hæ&mdash;i! Hæ&mdash;i! Hæ&mdash;i!
... Hun troede sig i et menneskefyldt Circus ...
Orkestret tav, og hun hørte Publikums forventningsfulde
Stønnen, nu hun skulde udføre sit berømte
Trick, det, der havde faaet Mona Lisas Navn
til at lyse med tommehøje Bogstaver paa alle Plakatsøjler
Europa over:</p>

<p>&mdash; Hæ&mdash;i, hopla! jublede hun og greb fastere
i Tømmerne for at lette Hesten det sidste, stolte
Spring over Barriéren, ud gennem Porten og bort
i Stalden ... medens Bifaldet vilde knitre efter
hende som et Hagelvejrs Rasen mod et Glastags
Ruder&nbsp;...</p>

<p>Men i næste Nu laa hun paa Manegens Bark med
Hjernen knust mod en af Portens Stolper.</p>

<p>&mdash; <a class="pagenum" name="Side_336" id="Side_336" title="[S. 336]"></a>&mdash;</p>

<p>Blind og sanseløs af det vilde Løb, af Slagene
og Skrigene var Castor snublet over Fru Monas
Hat og havde slynget hende af Sadelen og ind mod
Stolpens Kant.</p>

<p>&mdash; &mdash;</p>

<p>Saaledes befriede Døden Mona Lisa, Kvinden
med de stærke Sanser og det fredløse Hjerte&nbsp;...</p>




<hr class="chapbreak" />

<p><a class="pagenum" name="Side_337" id="Side_337" title="[S. 337]"></a>
<a name="KAPITEL_62" id="KAPITEL_62"></a>
Solen skinnede, Fuglene sang, og Blomsterne duftede&nbsp;...</p>

<p>Bedstefader Seemann og hans Hustru Thora var
paa Besøg hos Isidors og sad glade og vel tilpas
nede paa den hvide Bænk ved Karussedammen.
Rositta og Drengene laa i en Høstak ved Siden af;
og Herredsfuldmægtigen stod og smuldrede Franskbrød
ud til Karusserne&nbsp;...</p>

<p>&mdash; Nej <em>se</em> dog, Far, <em>Fiskene</em>, <em>se</em>! raabte
den gamle Frue ivrig som et Barn.</p>

<p>&mdash; Ja, jeg ser dem nok, Mor&nbsp;...</p>

<p>&mdash; Hvor <em>er</em> her dog dejligt her i Haven, lille
Rositta!</p>

<p>&mdash; Ja, ikkesandt, Bedstemor!</p>

<p>&mdash; Jo, jo, hvor <em>er</em> her dog dejligt!</p>

<p>Gamle Fru Seemann vidste intet frydefuldere
end at »komme paa Visit« hos sin elskede Søn.</p>

<p>&mdash; Næ, se dog den <em>store</em> der! vedblev hun og
pegede ned mod Vandet.</p>

<p>&mdash; Det er Gorm den Gamle, forklarede Herredsfuldmægtigen<a class="pagenum" name="Side_338" id="Side_338" title="[S. 338]"></a>
&mdash; Og den anden <a class="corr" name="rett_27" id="rett_27" title="var: dér">der</a> kommer er hans
Kone, Thyra Dannebod.</p>

<p>&mdash; Ha, ha! ... Har alle Fiskene Navn?</p>

<p>&mdash; Nej, kun de største.</p>

<p>Jørgen havde stille rejst sig fra Høstakken og
var listet hen ved Siden af Faderen:</p>

<p>&mdash; Maa <em>jeg</em> nu lidt ...? bad han.</p>

<p>Isidor overlod ham Brødskiven.</p>

<p>&mdash; Tak! sagde Drengen og smilede lyksalig.</p>

<p>Der var myldrende fuldt af store og smaa Karusser
lige under Vandskorpen. De trængtes mellem
hverandre og masede paa, snappede Brødsmulerne
af hinandens Mund og stak til Bunds med
Rovet.</p>

<p>Ogsaa Povl havde rejst sig og stod nu ved Siden
af Broderen:</p>

<p>&mdash; Se, Bedstemor, sagde han og greb hendes
Haand &mdash; der er »det blege Ansigt« ... og der er
»Undervandsbaaden« ... og der er »Maria Magdalena«,
kan Du se hvor from hun ser ud?</p>

<p>&mdash; Sikke dog Navne paa <em>Karusser</em>, lille
Povl! sagde den gamle Frue uvillig.</p>

<p>&mdash; Det er ikke Karusser, det er <em>Delfiner</em>,
sagde Drengen &mdash; Det si'er Far sæl; og det er ham,
der har givet dem Navne ... Og den dér rene,
pæne dér hedder »den ubesmittede Undfangelse«.</p>

<p>&mdash; Hva' <em>gør</em> 'en ...!</p>

<p>&mdash; Hvornaar skal hun, Mona, begraves? spurgte
pludselig gamle Seemann, der var faldet i Tanker.</p>

<p><a class="pagenum" name="Side_339" id="Side_339" title="[S. 339]"></a>
Øjeblikkelig begyndte Fru Thoras Tommelfingre
at snurre:</p>

<p>&mdash; Ak ja ...! sukkede hun &mdash; <em>Døden</em> ...
<em>Døden</em> ...!</p>

<p>&mdash; Paa Torsdag, sagde Isidor.</p>

<p>&mdash; Du skal vel <em>følge</em>? spurgte den gamle Herre.</p>

<p>&mdash; Ja.</p>

<p>&mdash; Ja, <em>jeg</em> duer ikke mere til at være med til
den Slags Narrestreger! brummede den gamle vredt
bare ved Tanken om, at nogen muligvis kunde
falde paa at opfordre ham dertil &mdash; Man staar der
og samler Gigt!</p>

<p>&mdash; Nej, naturligvis skal Du blive hjemme, nikkede
Herredsfuldmægtigen &mdash; Jeg skal nok bringe
en Hilsen fra Dig.</p>

<p>&mdash; Men en <em>Krans</em> maa vi da sende, Far! mente
Fru Thora.</p>

<p>&mdash; Ja, det maa vi vel&nbsp;...</p>

<p>&mdash; Ja, <em>det</em> maa vi!</p>

<p>&mdash; Aa nej, Mor, se dog de to der, hvor er de søde!</p>

<p>Jørgen smed Resten af Brødet ud i Dammen og
gav sig til at løbe efter et Par brogede Sommerfugle,
der boltrende sig om hinanden fløj hen over
Grønsværet. Men inden han naaede dem, stak de
til Vejrs og forsvandt.</p>

<p>&mdash; Han fik dem ikke! noterede Povl med Tilfredshed.</p>

<p>Fru Thoras Tommelfingre var endnu i Bevægelse:</p>

<p>&mdash; Det var en forfærdelig Død, hun fik ....<a class="pagenum" name="Side_340" id="Side_340" title="[S. 340]"></a>
<em>Mona</em>! sagde hun &mdash; Jeg kan ikke falde i Søvn
om Natten ved at tænke paa det.</p>

<p>&mdash; Hva' si'er Du, Mor?</p>

<p>&mdash; <em>Jeg siger, at jeg kan ikke falde
i Søvn for at tænke paa Monas Død!</em></p>

<p>Gamle Seemann skulede arrigt:</p>

<p>&mdash; Mor skal altid <em>tænke</em>!</p>

<p>&mdash; Ja, tænk, Rositta og Isidor, Far <em>tænker</em>
aldrig!</p>

<p>&mdash; Næ, hva' skal de Narrestreger til!</p>

<p>&mdash; Jamen, naar man nu ikke kan lade <em>være</em>!</p>

<p>&mdash; Visvas, vel kan man saa! ... Hvem køber
dit <em>Hø</em>, Isidor?</p>

<p>Herredsfuldmægtigen smilede:</p>

<p>&mdash; Havemanden faar det for at slaa det.</p>

<p>&mdash; Du er flot, maa jeg sige! Den Stak der er da
nok sine <em>fem</em> Kroner værd.</p>

<p>&mdash; Og <em>Børn</em> er der ingen af ... vedblev Fru
Thora, hun slap nødig et sørgeligt Emne. &mdash; Er
Du ikke ked, lille Rositta, over at Du ikke fik Lov
til at beholde den sidste?</p>

<p>Rositta lagde sin Haand oven paa Svigermoderens
... til Dels for at faa Tommelfingrene standsede:</p>

<p>&mdash; Aa, nej, Bedstemor, jeg har jo de andre&nbsp;...</p>

<p>&mdash; Ja ... nikkede den gamle Frue &mdash; og man
maa jo bøje sig for Guds Vilje&nbsp;...</p>

<p>&mdash; Vil Far ikke ryge? spurgte Herredsfuldmægtigen.</p>

<p>&mdash; Jo Tak, min Dreng ... men <em>Pibe</em>!</p>

<p><a class="pagenum" name="Side_341" id="Side_341" title="[S. 341]"></a>
&mdash; Ja, nu skal jeg hente en&nbsp;...</p>

<p>Og Isidor gik op mod Huset&nbsp;...</p>

<p>Povl og Jørgen var begyndt at lege Hest. Jørgen
havde faaet et Tøjr om den ene Arm og vrinskede
og stampede utaalmodig, medens Povl dybt
alvorlig trak af med ham for at sætte ham paa
Græs.</p>

<p>Lidt efter dukkede ogsaa Vaabendrager Petersen
frem som skudt op af Jorden. Og de tre Drenge
gav sig til at lege Dyrskue&nbsp;...</p>

<p>Fru Rositta tog Plads paa Bænken imellem Svigerforældrene.
Hun stak sine Arme ind under deres
og skudrede sig hyggelig til Rette:</p>

<p>&mdash; Det er dejligt med den Sol, vi har i Sommer,
sagde hun &mdash; Ikkesandt, Bedstefar? Det er noget
for os to Gamle?</p>

<p>&mdash; Ja, min Pi'e! ... Kan Du ikke ogsaa se, hvor
Mor er kommet sig? Hun ligner snart en ung Pi'e
igen!</p>

<p>&mdash; <em>Det</em> gør hun! nikkede Rositta &mdash; Hun ser
meget yngre ud end jeg.</p>

<p>Fru Thora daskede hende fornøjet over Haanden:</p>

<p>&mdash; Hvor kan Du nu sige saadan noget, Rositta!
Du mener det jo slet ikke!</p>

<p>&mdash; Jo, <em>det</em> gør jeg!</p>

<p>&mdash; Ja, <em>det</em> gør hun sgu! bedyrede den Gamle.</p>

<p>&mdash; Aa&mdash;r, I Sludrebøtter ...! lo Fru Thora
smigret.</p>

<p>Ogsaa gamle Seemann lo. Han vidste nok, hvordan<a class="pagenum" name="Side_342" id="Side_342" title="[S. 342]"></a>
en Madpose skulde skæres, han, trods sine
halvfjerdsindstyve Aar.</p>

<p>&mdash; Er det Købmand Bruns nye Villa, det Hus
derovre? spurgte han saa.</p>

<p>&mdash; Ja.</p>

<p>&mdash; Det er meget pænt; men jeg kan ikke lide
sorte Tage; de skal være røde.</p>

<p>&mdash; Ja, <em>Du</em> skal nu ha' alting <em>rødt</em>, Far!</p>

<p>Den gamle Herres Sypose-Øjne trak sig polisk
sammen. Det var akkurat den Replik, han havde
ventet paa:</p>

<p>&mdash; Det er, fordi det minder mig om dine Kinder,
Mor!</p>

<p>&mdash; Næ, nu bli'r Du minsandten for slem med
dine Komplimenter! sagde Fru Thora &mdash; Flyt Dig
lidt, Rositta, at jeg kan komme til at knibe ham,
det gamle Utyske, som sidder der og har mig til
Bedste midt i mine aabne Øjne!</p>

<p>Og hun bøjede sig frem over Svigerdatteren og
kneb sin Mand i det ene Ben.</p>

<p>&mdash; Au, au! skreg han &mdash; Nej, la' vær', la' vær',
Mor! Det kildne er ikke gaaet af mig endnu!</p>

<p>&mdash; Ja, vil Du saa dy Dig, dit gamle Spøgelse?</p>

<p>&mdash; Ja, ja! jeg skal aldrig gøre det mere!</p>

<p>&mdash; Se, hvor han er køn, naar han ler! hviskede
Fru Thora i Øret paa Rositta &mdash; Maa jeg sige, at
det er <em>Dig</em>, der har sagt det, ellers tror han bare,
at jeg siger det for at smigre ham?</p>

<p><a class="pagenum" name="Side_343" id="Side_343" title="[S. 343]"></a>
Og uden at afvente Svigerdatterens Svar sagde
hun højt:</p>

<p>&mdash; <em>Rositta siger, at Du er saa køn,
naar Du ler, Far!</em></p>

<p>&mdash; Ja, Rositta har altid haft en god Smag! nikkede
den Gamle.</p>

<p>&mdash; Det har <em>jeg</em> da ogsaa!</p>

<p>&mdash; Ja, derfor tog Du mig vel?</p>

<p>&mdash; Næ, hvor han er <span class="sic" title="[sic]"><em>indbilsk</em></span>, det gamle
Uhyre! Jeg maa paa ham igen!</p>

<p>Og hun gav sig atter til at knibe løs.</p>

<p>&mdash; Naa, her gaar det nok lystigt til? smilede
Herredsfuldmægtigen, som i det samme kom oppe
fra Huset med Piben.</p>

<p>&mdash; Ja, det er Far, der er saa vigtig!</p>

<p>&mdash; Ja, <em>utrolig</em>! lagde Rositta til.</p>

<p>&mdash; Sludder Tøse! lo den Gamle &mdash; Lad mig faa
Ild paa Skorstenen, Isidor, at jeg kan <em>ryge</em> dem ud!</p>

<p>Og da Piben var tændt, sendte han en mægtig
Røgsky ind mellem Damerne; men de lo bare af
ham og erklærede, at de <em>var</em> tilrøgede.</p>

<p>Saa klemte ogsaa Isidor sig ned paa Bænken.
Og man pludrede videre.</p>

<p>Og Solen skinnede, Fuglene sang, og Blomsterne
duftede.</p>

<p>Og henne paa Plænen legede de andre Børn&nbsp;...</p>

<p>&mdash; &mdash;</p>

<p>Anna Stuepige kom og meldte:</p>

<p><a class="pagenum" name="Side_344" id="Side_344" title="[S. 344]"></a>
&mdash; Der er en Kone oppe, som absolut vil tale
med Herredsfuldmægtigen.</p>

<p>&mdash; Kender De hende?</p>

<p>&mdash; Ja; det er Johanne ude fra Havslundegaards
Familiehus.</p>

<p>&mdash; Lig-Johanne?</p>

<p>Stuepigen rødmede:</p>

<p>&mdash; Ja&mdash;e ... Men der <em>kommer</em> hun! Og jeg
sagde endda, at hun skulde vente, til jeg kom tilbage.</p>

<p>&mdash; Aa&mdash;r! sagde Isidor ærgerlig &mdash; Se, at faa
hende bort igen, Anna! Sig, at her er Gæster.</p>

<p>Men Lig-Johanne var ingen »Strø-for-Høns«. Hun
stødte Stuepigen til Side og gik frem. Hendes Gang
var usikker, og hendes Ansigt blussede.</p>

<p>&mdash; Hun er jo drukken ...! sagde Fru Thora og
krøb nærmere ind til sin Svigerdatter &mdash; <em>Far,
hun er drukken!</em></p>

<p>&mdash; Naa, er hun det, min Pige? nikkede gamle
Seemann og ledte sine Briller frem.</p>

<p>Isidor havde rejst sig, og Børnene kom nysgerrige
løbende.</p>

<p>&mdash; Hvad vil De her nu igen, Johanne? spurgte
Herredsfuldmægtigen haardt &mdash; Jeg har jo sagt
Dem, at De skal faa Bud, naar Sagen er ordnet.</p>

<p>Johanne var standset, da hun saa de mange Mennesker:</p>

<p>&mdash; Det var de Penge ... mumlede hun.</p>

<p>&mdash; Ja, jeg har endnu ikke faaet talt med Jens<a class="pagenum" name="Side_345" id="Side_345" title="[S. 345]"></a>
... De skal nok faa Bud, saasnart Sagen er i Orden!
gentog Isidor &mdash; Men gaa nu, jeg har ikke
Tid til at tale med Dem i Dag!</p>

<p>&mdash; Det var de Penge ... De er li'saagodt mine&nbsp;...</p>

<p>&mdash; Jovel, ja! Men gaa nu, hører De!</p>

<p>Lig-Johanne stod lidt og stirrede sløvt ud for
sig. Saa gjorde hun pludselig omkring og dinglede
bort.</p>

<p>Herredsfuldmægtigen gik atter hen og satte sig
paa Bænken:</p>

<p>&mdash; Naa, i Dag var hun da temmelig medgørlig
... sagde han.</p>

<p>&mdash; Er 'et ikke hende, som Nils Uldahl har et
... begyndte gamle Seemann højlydt.</p>

<p>&mdash; Hyss, Bedstefar, Børnene ...! sagde Fru
Rositta.</p>

<p>Og saa tav de alle en Stund og stirrede efter
Lig-Johanne. Stemningen var blevet saa underlig
mat.</p>

<p>Fru Thoras Tommelfingre var atter begyndt at
snurre:</p>

<p>&mdash; Den Nils, den Nils ...! sukkede hun &mdash; Hvor
er Jorden dog fuld af sørgelige Ting!</p>

<p>&mdash; Saa, nu skal Mor til at <em>tænke</em> igen! vrissede
gamle Seemann og sugede løs paa Piben, saa
den skrattede.</p>




<hr class="chapbreak" />

<p><a class="pagenum" name="Side_346" id="Side_346" title="[S. 346]"></a>
<a name="KAPITEL_63" id="KAPITEL_63"></a>
Det var fra først af de andre Koner i Familiehuset,
Spat-Marie og Maren Ørentvist, der havde
sat i Johanne, at hun absolut burde forlange Halvdelen
af de Penge udbetalt, som hendes Mand i
sin Tid havde faaet af Nils Uldahl for at gifte sig
med hende.</p>

<p>De paastod, at hendes Ære ligefrem krævede det.</p>

<p>Og det var lidt efter lidt lykkedes dem at hidse
hende i den Grad op, at hun og Pin'de-Jens endogsaa
et Par Gange havde lagt Haand paa hinanden
den Sag angaaende.</p>

<p>Men endnu laa Jens da med de femhundrede
Kroner i Behold. Og han agtede at forsvare dem
til sin sidste Blodsdraabe, sagde han. For var der
noget i Verden, der tilhørte ham med Ret og Retfærdighed,
saa var det vel Pin'de nok de dyre
Skillinger, han havde erhvervet ved at lade sig
smede sammen med det Stykke Svinetrug af et
Fruentimmer!</p>

<p><a class="pagenum" name="Side_347" id="Side_347" title="[S. 347]"></a>
Sagen var nemlig den, at Jens paa sine gamle
Dage, da Maven ikke kunde taale mere, var blevet
fanatisk Afholdsmand. Han saa ikke den Vej længere,
en Snaps stod. Hvad han kunde have drukket
og horet bort i sin Ungdom, Gudbevares, det blev
en Sag mellem ham og Vorherre. <em>Nu</em> taalte han
ikke <em>Lugten</em> engang hverken af Spiritus eller
Fruentimmer. Man blev da vel ældre for at forbedre
sig!</p>

<p>Anderledes med Johanne. Alt som Aarene gik,
drak hun tættere og tættere og holdt til med Sognets
værste Didriker. Og <em>var</em> hun ædru en Dag,
blev hun syg og laa hen med Opkastninger. Selv
Spat-Marie tog Forargelse af hendes Levned og slog
Kors for sig og Alexandra, naar hun hørte Johanne
lamentere med sine Mandfolk ved Siden af.</p>

<p>Marie havde endogsaa engang sendt sin Mand
ind for at paatale Spektaklet. Men da han forblev
derinde, Snøbelen, og deltog i Opstandelsen, var
hun en halv Timestid efter, da alt var blevet saa
mærkelig roligt, selv listet hen foran et af Vinduerne
for at sondere Valpladsen gennem et Hul,
hun kendte i Forhængsstykket.</p>

<p>Og det Syn, der da havde aabenbaret sig for
hende, skulde hun aldrig forgjette, om hun saa
blev halvfems:</p>

<p>Gæsterne var borte og hendes egen Hertug med
dem. Men midt paa Gulvet laa Lig-Johanne splitternøgen<a class="pagenum" name="Side_348" id="Side_348" title="[S. 348]"></a>
med en tømt Brændevinsflaske mellem Knæene.
<em>Prop var der ikke i Flasken, den
var sat i hende ... »saa sandt der er en
Gud til!«</em> Og henne i et Hjørne af Stuen sad lille
Juliane paa en Skammel og sov&nbsp;...</p>

<p>Marie havde øjeblikkelig hentet Maren Ørentvist
og en tre-fire andre Koner fra Nabolaget, at de
kunde fryde sig ved Synet. Og efter at de tilsammen
en Stund havde priset Gud Herren og lovtakket
ham, at de ikke var som <em>dette</em> Kar, gik
de ind og puttede Johanne i Seng og tog Juliane
med sig ... »For En har jo da kristelige <span class="sic" title="[sic]">Fornimmelser</span>!«</p>

<p>Hvorpaa Spat-Marie skyndsomst var fløjet hen
paa Gaarden for at være Nummer ét til at berette
Jens Pinedød Baduljen&nbsp;...</p>

<p>Men Jens havde gudhengivent svaret:</p>

<p>&mdash; Hva' Satan rager det mig!</p>

<p>Han skikkede punktlig hver Lørdag Aften Halvdelen
af sin Ugeløn hen til Konen og Barnet, saa
ingen skulde komme her og spille Polka for ham i
den Anledning!</p>

<p>&mdash; &mdash;</p>

<p>Men som Tiden gik, og Lig-Johanne ganske blev
udygtig til regelmæssigt Arbejde, aad Tanken om
Mandens femhundrede urørte Kroner sig dybere og
dybere ind i hende. Hun blev besat af disse Penge.
Hun drømte om dem om Natten og snusede rundt<a class="pagenum" name="Side_349" id="Side_349" title="[S. 349]"></a>
efter dem om Dagen. Hun <em>vilde</em> have fat i dem
og <em>maatte</em> have fat i dem! Hvortil hun egentlig
vilde bruge dem, stod hende ikke klart. Maaske til
at drikke sig lige lukt ned i Helvede for, da der
dog alligevel ikke mere fandtes nogen Glæde for
hende paa Jorden. Og maaske foresvævede der
hende ogsaa i hendes omtaagede Tilstand noget
som et fjernt Haab om, at Pengene paa en eller
anden Maade skulde kunne »frelse« hende.</p>

<p>Hun havde engang i en Avis læst om et Drankerasyl,
hvor man kunde helbredes og lære at forsværge
Nydelsen af stærke Drikke og andre Uhumskheder.
Og det blev hende da senere, hver Gang
Deliriums-Angesten indfandt sig, hendes Livs store
Maal at komme ind paa et saadant Asyl ... Men
hun vilde <em>betale</em> for sig og ikke smides paa
Fattigpleje! Hun, der var af saa fin og fornem en
Familie ...!</p>

<p>&mdash; &mdash;</p>

<p>Med disse og mangehaande andre forvirrede Tanker
tumlede Lig-Johannes Hjerne baade Dag og
Nat. Og hun pinte og plagede Manden, snart med
Bønner og snart med Trusler, om i det mindste
bare at overlade hende et Par hundrede Kroner
af sin Skat, bare <em>ét</em> Hundrede! Og da Jens stadig
viste sig lige urokkelig afvisende, voksede der efterhaanden
op i hende et vildt og uforsonligt Had
imod ham. Og hun gik rundt og lurede paa en Lejlighed<a class="pagenum" name="Side_350" id="Side_350" title="[S. 350]"></a>
til med Magt at fratage ham, hvad han ikke
godvillig vilde rykke ud med.</p>

<p>... Han som dog vidste, for det havde hun under
grædende Taarer sagt ham, at disse Penge kunde
<em>frelse</em> hende og igen gøre hende til et skikkeligt
og agtværdigt Menneske&nbsp;...</p>




<hr class="chapbreak" />

<p><a class="pagenum" name="Side_351" id="Side_351" title="[S. 351]"></a>
<a name="KAPITEL_64" id="KAPITEL_64"></a>
Saa gik Pin'de-Jens en Torsdag Formiddag og
mugede nede i Hestestalden og sang dertil. Denne
Syngen var i Aarenes Løb blevet ham en Vane.
Men han anede ikke selv, at han gav Lyd fra sig:</p>

<div class="poem"><div class="stanza">
<span class="i0">Roser og Liljer<span class="sic" title="[sic]">,</span> skal pry-de min Grav (sang han),<br /></span>
<span class="i0">naar jeg fra Verdens vil-dene Hav<br /></span>
<span class="i0">styrer mod Him-melens Bolig ...<br /></span>
</div></div>

<p>Frøken Sofie kom fra Foderloen som sædvanlig
fulgt i Hælene af Tyrk.</p>

<p>Hun standsede paa Tærskelen og lyttede smilende
til Sangen.</p>

<p>Jenses Stemme knirkede og hvinede om Kap med
Trillebøren, han skød foran sig:</p>

<div class="poem"><div class="stanza">
<span class="i0">... Og naar jeg hviler i Kisten min,<br /></span>
<span class="i0">da vil <a class="corr" name="rett_28" id="rett_28" title="var: jeg jeg">jeg</a> smykkes med Bru-delin<br /></span>
<span class="i0">og med Myrtekransen fortrolig ...<br /></span>
<span class="i0">Tradialla, hidia (satte han saa vældigt i), hidalla hida,<br /></span>
<span class="i0">for en Biskum, for en Baskum,<br /></span>
<span class="i0">for en halla hidia!<br /></span>
</div></div>

<p><a class="pagenum" name="Side_352" id="Side_352" title="[S. 352]"></a>
Og han skreg dette Omkvæd i den Grad splintrende
falsk ud, at Tyrk bjæffede derved, og Frøken
Sofie brast i Latter.</p>

<p>&mdash; Ih, men Gud, staar hun der, bitte Sofie? sagde
Jens saa og stirrede forbavset hen mod hende og
Hunden &mdash; Jeg ha'de smen slet ikke fornummet
hendes Komme. Som de smaa Tær dog kan liste!</p>

<p>&mdash; Jens er nok glad i Dag?</p>

<p>&mdash; <em>Glad?</em> Næ, jeg er Fa'eme ikke <em>glad</em>! De
Tider er forbi.</p>

<p>&mdash; Jamen Jens gik da og sang, saa det kunde
høres helt ud i Loen.</p>

<p>&mdash; <em>Sang? Jeg?</em> Nej, det er Pin'de ikke Tider
til at synge i. Det har vaaren Trillebøren; hun trænger
til Smørelse.</p>

<p>&mdash; Hidialla, hidia ... begyndte Frøkenen at
nynne for at friskne paa den Gamles Hukommelse&nbsp;...</p>

<p>Men i det samme blev Døren ud til Møddingen
revet op, og Lig-Johanne ravede halvdrukken
ind:</p>

<p>&mdash; Jeg skal ha' no'en Penge, Jens! sagde hun
uden Hilsen og Indledning.</p>

<p>Jens løftede Skovlen, han stod med, ligesom til
Forsvar:</p>

<p>&mdash; Har jeg ikke sagt Dig, at jeg ikke vil ha'
dit Rend her paa Gaarden! ... Og Du fik jo de
Penge, Du skulde ha', i Lørdags.</p>

<p>&mdash; Dem <em>har</em> jeg sgu brugt, he&mdash;he! grinede hun.</p>

<p>&mdash; Til at drikke op, ja!</p>

<p><a class="pagenum" name="Side_353" id="Side_353" title="[S. 353]"></a>
&mdash; Ja&mdash;e ... Men nu vil jeg ha' en Snaps til,
for i Dag er det min Fødselsdag!</p>

<p>Jens lod Skovlen synke:</p>

<p>&mdash; Er det din Fødselsdag, Johanne ...? spurgte
han næsten mildt.</p>

<p>&mdash; Ja ... Og jeg skal ha' fremmede, skal jeg
... (Hun nejede dybt:) Har man ikke ogsaa den
For<em>nøj</em>else at se <em>Dig</em>, he&mdash;he?</p>

<p>&mdash; Nejnej, nejnej! sagde han forfærdet.</p>

<p>&mdash; Det er sgu ogsaa ligemejet! lo hun op &mdash;
Naar bare jeg faar de Penge. Frem med dem!</p>

<p>&mdash; Jeg har ingen før Lørdag&nbsp;...</p>

<p>Hun gik ham truende ind paa Livet. Og da han
igen gjorde Mine til at løfte Skovlen imod hende,
greb hun den fat med begge Hænder om Skaftet.</p>

<p>Saaledes stod de hadefuldt Ansigt til Ansigt:</p>

<p>&mdash; Du hører jo, at det er i <em>Dag</em>, jeg har Fødselsdag!
sagde hun &mdash; Hva' Satan kan det saa nytte,
at Du præker op om Lørdag?</p>

<p>&mdash; Jeg har ingen ... gentog han stædig.</p>

<p>&mdash; Saa Du har ingen? vrængede hun &mdash; Du ligger
jo da og roder med alle de femhundrede, Du
fik af Bror Nils for at ta' mig. Hvor er <em>de</em>?</p>

<p>Jens kastede et forskrækket Blik hen mod Foderloen.
Men Frøkenen var borte. Døren stod paa Klem
efter hende, saa hurtig var hun kommen af Sted.</p>

<p>&mdash; Saasaa, bitte Johanne, saasaa ... begyndte
han spagfærdig at tysse paa. Han var med Et blevet
bange for Udtrykket i hendes Øjne. Og hun<a class="pagenum" name="Side_354" id="Side_354" title="[S. 354]"></a>
var jo ogsaa saameget yngre og stærkere end han.
De Gange, de havde taget Livtag, havde <em>han</em> altid
faaet de værste Klø &mdash; Saasaa, sagde han &mdash; saasaa
... Kan Du redressere Dig med en Hal'tresøre,
kan der vel nok blive Udvej for at skaffe den
da, siden det er din Gebursdag ... Men <em>mere</em>
har jeg Pin'de heller ikke at undvære!</p>

<p>Johanne sendte ham et ransagende Blik. De stod
endnu begge og holdt paa Skovlen:</p>

<p>&mdash; Jaja, sagde hun &mdash; saa lad mig faa <em>dem</em>.
Men lidt villigt; for jeg har travlt!</p>

<p>&mdash; Nu skal jeg hente dem ... De ligger inde i
min Kiste i Kammeret. Men <em>Du</em> behøver ikke at
gaa med!</p>

<p>Han slap sit Greb i Skovlskaftet og gik hurtig
hen mod Døren til sit Lukaf.</p>

<p>Lig-Johanne blev staaende med Skovlen i Hænderne
og kiggede sig taaget omkring i Stalden:</p>

<p>Alle Hestene var ude. Kun henne i den store
Herskabsbaas stod Kørehestene. De havde nysgerrigt
drejet Hovederne og stirrede hen mod hende.</p>

<p>&mdash; Hva' Fanden glor I efter! sagde hun arrigt
&mdash; Ka' I mon passe Jer sæl?</p>

<p>Og i sin drukne Utilregnelighed slyngede hun
pludselig Skovlen, hun stod med, hen imellem dem,
saa at de stejlede og slog bag ud af Skræk.</p>

<p>&mdash; He&mdash;he! grinede hun fornøjet.</p>

<p>Saa vendte hun sig utaalmodig:</p>

<p>&mdash; Jens, hvor bli'er Du af?</p>

<p><a class="pagenum" name="Side_355" id="Side_355" title="[S. 355]"></a>
Og da Manden hverken svarede eller viste sig,
vaklede hun paa Taaspidserne hen til Kammersdøren
og tittede ind:</p>

<p>Jens laa paa Knæ paa Stengulvet derinde og
rodede i sin Klædekiste. Han havde for otte Dage
siden endelig bekvemmet sig til at undvære Synet
af de femhundrede, kontante Kroner og sat dem i
Sparekassen; der stod de sikrere, nu Johanne var
begyndt at lumske saa begærlig om efter dem.
Og nu saa hun, at han netop var i Færd med at
gemme Bogen paa Bunden af Kisten.</p>

<p>Da det var besørget, fandt han sin Pengepung
frem. Og Johanne kunde se, at der var baade Kronestykker
og Tokroner i den, saa at det voldte ham
Umage at hitte Smaapengene frem til de halvtredsindstyve
Øre, han vilde spise hende af med:</p>

<p>&mdash; Den Satan! mumlede hun, og Blodet sydede
hende til Hjernen &mdash; Den nærige Satan!</p>

<p>Jens maatte have hørt hende røre paa sig, thi
han drejede Ansigtet halvt om og raabte ud mod
hende:</p>

<p>&mdash; Nu kommer jeg straks, Johanne. Det er de
sidste Øre, jeg har, saa det ta'r nogen Tid at plukke
dem sammen.</p>

<p>Men nu kunde Johanne ikke styre sig længere;
hun rev Døren op og fôr ind. Og førend Jens kunde
faa rejst sig, havde hun grebet ham med begge
Hænder i Nakken og huggede i vildt Raseri hans
Hoved op og ned mod Kistens Kant:</p>

<p><a class="pagenum" name="Side_356" id="Side_356" title="[S. 356]"></a>
&mdash; Saa det er de sidste, Du har? hvæsede hun
&mdash; Ja, jeg skal lære Dig! Jeg skal lære Dig!</p>

<p>Og hun vedblev at hamre snart hans Hoved og
snart hans Hals ned mod Kistekanten:</p>

<p>&mdash; Og vil Du saa med det samme rykke ud med
de femhundrede Kroner, Du fik for at ta' mig!
skreg hun &mdash; Vil Du! Vil Du! Var det dem, Du
puttede væk i Bogen før? Hva'? Var 'et? Kan Du
faa Kæften paa Gled? Ka' Du? Jeg slipper Dig ikke,
før Du har sagt det!</p>

<p>Og hun blev ved med at hamre løs&nbsp;...</p>

<p>Indtil Jens omsider ikke mere gjorde Modstand.
Og da han heller ikke svarede hende, løsnede hun
endelig sit Greb i ham og lod ham fri:</p>

<p>&mdash; Kan Du <em>nu</em> faa Munden op kanske! sagde hun.</p>

<p>Men han sank sammen slap og livløs paa Gulvet
foran hendes Fødder.</p>

<p>Hun ænsede det ikke. Hurtig snappede hun Skindpungen,
der var faldet fra ham, og puttede den i
Lommen:</p>

<p>&mdash; Nu er det <em>min</em>! sagde hun &mdash; Og nu ta'r
jeg ogsaa Bankebogen, he&mdash;he! saa det bli'r vist
herefter <em>Dig</em>, der kommer til at tigge en anden En!</p>

<p>Og hun fandt Sparekassebogen frem og stoppede
den ind bag Kjolelivet:</p>

<p>&mdash; Naa, kan Du se at faa lettet Dig!</p>

<p>Hun sparkede til ham med Foden. Men Jens
sank bare yderligere sammen.</p>

<p>Da gik der paa én Gang et iskoldt Stød igennem
hende, og hendes Hjerne blev som fejet for Taage:</p>

<p><a class="pagenum" name="Side_357" id="Side_357" title="[S. 357]"></a>
&mdash; Var han død? Ha'de hun slaaet ham ihjel?
<em>Det</em> ha'de da ellers ikke været Meningen!</p>

<p>Hun bøjede sig hurtig ned over ham, greb ham
i Skulderen og vendte hans Ansigt opad: Det var
sorteblaat og blodigt, og hans Øjne var traadt
halvt ud af deres Huler.</p>

<p>Hun slap ham igen og tog et Par Skridt som
for at flygte.</p>

<p>Men i næste Øjeblik blev hun paa ny staaende:</p>

<p>&mdash; Mon der var kommet nogen ind i Stalden siden
sidst?</p>

<p>Hun lindede paa Døren og kiggede:</p>

<p>&mdash; Nej, den var stadig tom&nbsp;...</p>

<p>Saa bøjede hun sig atter ned over Jens; og idet
hun løftede ham op paa sine Arme, næsten løb
hun med ham ud af Kammeret, hen gennem Midtergangen
og hen til Herskabsbaasen, hvor hun
med Opbydelsen af alle sine Kræfter slyngede ham
ind mellem Kørehestene&nbsp;...</p>

<p>Saa flygtede hun.</p>

<p>Men førend hun forlod Stalden, var hun igen inde
i Kammeret og lagde Pungen og Sparebogen tilbage
i Kisten:</p>

<p>&mdash; Nu, han var død, vilde hun jo bekomme det
altsammen paa lovlig Vis ... Og det andet kunde
føre til Opdagelse!</p>

<p>Kun en Tokrone stak hun til sig.</p>

<p>Det var jo hendes Fødselsdag.</p>




<hr class="chapbreak" />

<p><a class="pagenum" name="Side_358" id="Side_358" title="[S. 358]"></a>
<a name="KAPITEL_65" id="KAPITEL_65"></a>
Hans Henriksens og den lille Minkas Bryllup
var blevet fejret med stor og tung Bondepragt paa
Mosegaarden. Festen varede i tre Dage; og den
tredje Dags Aften drog Brudeparret til Ravnsholt.</p>

<p>Men dermed var ogsaa Glæden forbi; thi Ottendedagen
derpaa kom Fru Minka en sen Aftentime
spadserende tilbage til Fædrenehjemmet og erklærede
kategorisk, at ingen Magt i Himmelen eller
paa Jorden skulde nogen Sinde oftere faa hende til
at leve under Tag med gamle Madam Henriksen:</p>

<p>&mdash; Jeg har ikke giftet mig med Hans for at blive
Tjenestepige hos hans Moder! sagde hun.</p>

<p>Jægermesterinden, der var ene hjemme, vred i
Vaande sine Hænder:</p>

<p>&mdash; Sødeste lille Minka, sødeste lille Minka, tænk
dog paa Skandalen ...!</p>

<p>&mdash; Jeg er ligeglad! blæste Datteren.</p>

<p>&mdash; Jamen, holder Du da ikke af din Mand?</p>

<p>&mdash; Jo ... men han er et Fjols, der lader sig regere
af den Gamle!</p>

<p>En Vogn susede i rasende Fart op for Døren.
Det var Hans, der var sat efter Konen.</p>

<p><a class="pagenum" name="Side_359" id="Side_359" title="[S. 359]"></a>
Han kom stormende ind i Stuen med Overfrakke
og Hat paa og Pisk i Haanden. Hans skikkelige
Ansigt var ligblegt, og hele hans store, svære Legeme
rystede:</p>

<p>&mdash; Minka ... stammede han &mdash; lille Minka&nbsp;...</p>

<p>Og han sank paa Knæ foran hende med Hænderne
foldede om Piskeskaftet.</p>

<p>Minka brast ud i en klokkeren Latter ved Synet:</p>

<p>&mdash; Aa Mor, bad hun &mdash; lad os være lidt alene&nbsp;...</p>

<p>Fru Thorsen forsvandt som en Vind.</p>

<p>Mosepigen gik nu stille hen og tog Hatten af sin
Mands Hoved og Pisken af hans Hænder. Og stadig
lo hun; hun havde arvet en god Del af sin Faders
Latterevne:</p>

<p>&mdash; Saa Hans, rejs Dig nu, klukkede hun &mdash; at
vi kan tale fornuftig sammen. Du ser rent vanvittig
komisk ud, som Du ligger der!</p>

<p>Hans skrumlede op og stillede sig klejnmodig
foran hende som en Dreng, der trygler om Tilgivelse.</p>

<p>&mdash; Det er vist ogsaa bedst, hi &mdash; hi! sagde hun
&mdash; det er vist ogsaa bedst, at Du ta'r Overfrakken
af ... ellers kan Du ikke rigtig omfavne mig.</p>

<p>Han rev og sled i Frakken, fik den endelig af og
kastede den fra sig paa Gulvet:</p>

<p>&mdash; <em>Maa</em> jeg ...? <em>Maa</em> jeg ...? Du er altsaa
ikke vred paa mig ...?</p>

<p>&mdash; Jo, jeg er ... for Du er et Fæ! ... Saa, saa,
saa ...!</p>

<p><a class="pagenum" name="Side_360" id="Side_360" title="[S. 360]"></a>
Hans havde løftet hende op i sine Arme; og medens
han holdt hende liggende der, som man holder
et lille Barn, knugede han hende ind til sig og kyssede
hendes Øjne, hendes Kinder og hendes Mund
atter og atter, som vilde han aldrig ophøre dermed:</p>

<p>&mdash; Minka, Minka, Minka, Du véd ikke, hvor jeg
er gal efter Dig!</p>

<p>Taarerne stormede ham ud af Øjnene, og han
hulkede og klagede som et Menneske, der er blevet
frelst fra en overhængende Ulykke, men endnu ikke
ret er kommet til sig selv efter Skrækken.</p>

<p>Og Minka laa bleg og stille og gav sig hen under
hans Kærtegns Styrke. Af og til gik der en vellystig
Gysen igennem hende, og da smilede hun og
bad: Mere! Mere! ... Og han kyssede hende igen
og igen og igen&nbsp;...</p>

<p>&mdash; Minka, Minka ... Du er saa fin og blød!</p>

<p>Hun slog Armene om hans Hals og hviskede:</p>

<p>&mdash; Du maa blive her i Nat&nbsp;...</p>

<p>Forvirret løftede han Hovedet og stirrede ned
paa hende:</p>

<p>&mdash; Ta'r <em>Du</em> da ikke med til Ravnsholt ...?</p>

<p>&mdash; Nej ... Men slip mig! Der <em>kommer</em> nogen!</p>

<p>Det var Jægermesteren, der vendte tilbage fra et
Besøg paa en Nabogaard. Hans Kone havde ikke
hørt ham komme, saa han traadte ubekymret ind
i Stuen:</p>

<p>&mdash; Naa, her staar I og elsker! lo han buldrende
op &mdash; Og Hestene udenfor la'r I skøtte sig selv!
I er et Par skjønne Papegøjer!</p>

<p><a class="pagenum" name="Side_361" id="Side_361" title="[S. 361]"></a>
&mdash; Vi bliver her i Nat ...! sagde Minka hurtig.
Saa var <em>den</em> Sag klaret.</p>

<p>&mdash; I skal være velkommen, Børn! ... Men det
er da ingen Grund til at lade Hestene staa udenfor,
ha, ha!</p>

<p>&mdash; Nej ... smilede Minka og spillede den blysomme
&mdash; vi ... æ ... vi ... Aa, Hans, gaa Du
ud og faa spændt fra! afbrød hun saa leende sig selv
&mdash; Og tag dit Overtøj med.</p>

<p>Hans samlede Tøjet sammen og tumlede ud.</p>

<p>&mdash; I har det nok stadig med Varme, hva'? lo
Jægermesteren og saa efter ham &mdash; Ak ja, hvem
der endnu aad friskbagt Hvedebrød, ha, ha! En
anden Ens Kage er blevet noget tør!</p>

<p>Fru Minka gik hen og stillede sig ret op og ned
foran Faderen og saa ham besluttet ind i Øjnene:</p>

<p>&mdash; Jeg er rendt min Vej fra Ravnsholt! sagde
hun rolig og uden at blinke &mdash; Og Hans er kommet
herover for at hente mig tilbage; det var derfor,
Vognen holdt derude ... Men jeg sætter ikke
mine Fødder der paa Gaarden mere! Er Du med
paa <em>den</em>?</p>

<p>Jægermesterens Arme faldt slapt ned, og hans
fede Ansigt fik et maabende Udtryk:</p>

<p>&mdash; Men Pige dog ... hvad er det Du siger?</p>

<p>&mdash; Ja, det <em>sa'e</em> jeg!</p>

<p>&mdash; Véd din Mor det?</p>

<p>&mdash; Ja.</p>

<p>&mdash; Jamen i den Alstyrendes Almægtiges højtlovede
Navn, bruste han endelig ud &mdash; hvor<em>for</em><a class="pagenum" name="Side_362" id="Side_362" title="[S. 362]"></a>
er Du rendt Pigebarn? I elsker jo hverandre meget
værre end som to almindelige Turtelduer; det saa
jeg jo li'e nu!</p>

<p>Minka var paa et hængende Haar igen bristet i
Latter. Hvor var de Mandfolk dog bundgrinagtige
baade i deres Vrede og deres Glæde ...! Men hun
betvang sin Munterhed og sagde med en velkonstrueret
Antydning af Graad i Stemmen:</p>

<p>&mdash; Har <em>Du</em> ... opdraget din Datter ... til at
være Tjenestepige?</p>

<p>&mdash; <em>Nej</em>, Fandenfløjteme har jeg da ej nej!</p>

<p>&mdash; Jamen det er <em>det</em>, de vil gøre mig til ovre
paa Ravnsholt.</p>

<p>&mdash; Hvem?</p>

<p>&mdash; Pompadour!</p>

<p>&mdash; Og hvad siger din Mand?</p>

<p>&mdash; Han er en Nathue&nbsp;...</p>

<p>&mdash; Jamen Du <em>elsker</em> ham jo, Tøs!</p>

<p>&mdash; Jeg <em>elsker</em> ham, ja ... Og jeg kan slet
ikke leve uden ham ... Og derfor maa Du lade
ham flytte her over og faa Mosegaarden i Forpagtning ...!</p>

<p>Nu var det Jægermesterens Tur til at le, og <em>han</em>
holdt ikke igen:</p>

<p>&mdash; Ha, ha, ha! brast han ud og slog sig paa Laarene,
saa det klaskede &mdash; Saa skulde din Mor og
jeg kanske flytte til Pompadouren?</p>

<p>Men Minka kastede sig nu ind til ham og slap
for Alvor Graaden løs; Tidspunktet var inde.</p>

<p><a class="pagenum" name="Side_363" id="Side_363" title="[S. 363]"></a>
Og hun gav sig til at jamre og klage og stille
sig hysterisk og raabe op om, at hvis hendes Forældre
tvang hende til at tage tilbage til Ravnsholt,
vilde der ikke gaa mange Dage hen, førend
de skulde <a class="corr" name="rett_29" id="rett_29" title="var: spørge">sørge</a> hendes Død, og hun gik endda
med et lille Barn under sit Hjerte!</p>

<p>Til sidst faldt hun i Besvimelse og blev baaret
ind paa en Seng i Gæstekammeret.</p>

<p>Derinde kom hun igen til sig selv og forlangte
nu med høj Røst og flagrende Arme, at Forældrene
skulde gaa deres Vej, hun kunde ikke taale at have
andre om sig end sin Mand.</p>

<p>Og da de to Gamle resigneret var listet af, sprang
hun ud af Sengen, løb hen og laasede Døren, fôr
om Halsen paa Hans, græd, lo og skreg og puttede
sig ind til ham fuldstændig ude af sig selv&nbsp;...</p>

<p>Men lidt efter blev alt stille.</p>

<p>&mdash; &mdash;</p>

<p>&mdash; Nu sover hun ... hviskede Jægermesterinden,
der sammen med sin Mand stod uden for
Døren og lyttede.</p>

<p>&mdash; <em>Javel</em> ...! mumlede Jægermesteren og
gemte Ansigtet bort.</p>

<p>&mdash; <em>Ler</em> Du i et saadant Øjeblik, Thorsen! sagde
Fruen forarget.</p>

<p>&mdash; <em>Nej</em>, Gud Fader fri og frels, Kone! ... Men
lad vos nu la' de Unge ha' Ro!</p>

<p>Og han trak hende forsigtig bort med sig&nbsp;...</p>




<hr class="chapbreak" />

<p><a class="pagenum" name="Side_364" id="Side_364" title="[S. 364]"></a>
<a name="KAPITEL_66" id="KAPITEL_66"></a>
Da Hans Henriksen tidlig næste Morgen rullede
ind paa Ravnsholt, stod hans Moder paa Trappen
foran Hoveddøren streng og uafviselig som
en Skæbne.</p>

<p>Han dukkede sig under hendes Blik og skyndte
sig at spænde Hestene fra og faa dem om i Stalden.</p>

<p>Men da han kom tilbage for at hænge Kørepisken
paa dens Plads i Entréen, stod Pompadour der
endnu:</p>

<p>&mdash; Jeg har noget at snakke med Dig om, sagde
hun rolig og gik ind paa Kontoret.</p>

<p>Hans fulgte efter:</p>

<p>&mdash; Hvis det er Minka, der skal holde for, tænkte
han og knyttede Hænderne i Bukselommerne &mdash;
saa skal jeg vide at svare!</p>

<p>Men Madam Henriksen nævnede ikke Svigerdatteren.</p>

<p>Hun satte sig tavs og lukket i Onkel Joachims
Lænestol bag Pengeskabet.</p>

<p>Sønnen tog Plads i Sofaen ... Gaardens Lyde
hørtes tydelig i Stilheden.</p>

<p><a class="pagenum" name="Side_365" id="Side_365" title="[S. 365]"></a>
&mdash; Kan der snart gaa Hul paa Dig! fôr Hans
paa én Gang op, saa nervøs blev han af at sidde
der og vente paa, hvad der skulde komme.</p>

<p>Pompadour lod, som om hun ikke mærkede hans
Ophidselse:</p>

<p>&mdash; Her var nogle Mænd i Aftes, da Du var kørt
bort, begyndte hun sindigt &mdash; de vilde gerne ha'
talt med Dig med det samme. Men jeg sa'e, at Du
var a' By, og at de ikke kunde træffe Dig før en
Gang i Formiddag.</p>

<p>Hans sendte Moderen et lurende Blik: Hvad var
nu <em>det</em> for noget? Hvorfor snakkede hun ikke rent
ud om Minka straks?</p>

<p>&mdash; Hvad vilde de mig? spurgte han.</p>

<p>&mdash; Det faar Du vel at vide, naar de nu indfinder
sig.</p>

<p>&mdash; <em>Hvem</em> var det?</p>

<p>&mdash; Det var Sognefogden og Mølleren og et Par
andre af Nils Havslundes Stillere.</p>

<p>&mdash; Ja, han har jo nedlagt sit Mandat&nbsp;...</p>

<p>&mdash; Det har han nok, ja&nbsp;...</p>

<p>Ny Pause, i hvilken de begge stirrede tomt ud
for sig.</p>

<p>&mdash; Lagde de ikke deres Ærinde ud for Dig? spurgte
Hans saa.</p>

<p>&mdash; Jo&mdash;e ... men jeg kerer mig ikke om at blande
mig i andres Affærer.</p>

<p>&mdash; Nej, det <em>plejer</em> Du jo ikke! lød det skarpt
&mdash; Hva' drejede det sig saa om?</p>

<p><a class="pagenum" name="Side_366" id="Side_366" title="[S. 366]"></a>
&mdash; Ja, nu kommer de vel snart, saa faar Du jo
sæl Besked.</p>

<p>Hans rejste sig brat:</p>

<p>&mdash; Ja, saa gaar jeg ud og ser til Folkene ...
De er vel sat i Arbejde?</p>

<p>&mdash; Ja, det har da nok jeg og Anders besørget
for et <em>Par</em> Timer siden, smilede Pompadour ondt
&mdash; Ingen vidste jo, naar det passede <em>Dig</em> at komme
tilbage.</p>

<p>Hans slog en Næve i Bordet. Nu var de endelig,
hvor de skulde:</p>

<p>&mdash; Minka er min <em>Kone</em>! sagde han &mdash; Og naar
<em>Du</em> jager hende af Gaarde, saa maa <em>jeg</em> vel&nbsp;...</p>

<p>Men Moderen afbrød ham stadig lige rolig:</p>

<p>&mdash; De vilde ellers, Sognefogden og Mølleren og
de andre, begyndte hun, som om hun slet ikke havde
hørt hans vrede Ord &mdash; de vilde da ellers forhøre,
om Du var villig til at stille Dig nu ved Suppleringsvalget
efter Nils Havslunde ... De vilde helst
ha' en af vore egne ind nu, sagde de. Og de mente,
at der kunde garanteres for dit Valg, da Du nyder
saa stor en An<em>se</em>else paa Egnen, sagde de, og
var dygtig.</p>

<p>Hans havde igen sat sig. Han var blevet ganske
bleg af Overraskelse:</p>

<p>&mdash; Det kan jeg ikke paatage mig ... mumlede
han &mdash; det har jeg ingen Kyndighed i&nbsp;...</p>

<p>&mdash; Det maa de andre vel da synes, siden de
kommer til Dig! mente Pompadour.</p>

<p><a class="pagenum" name="Side_367" id="Side_367" title="[S. 367]"></a>
&mdash; Ja&mdash;e, det maa de vel ... Og hvad synes
Du, Mor?</p>

<p>Hun sendte ham et hvast Sideblik:</p>

<p>&mdash; Hæ ...! bryder Du Dig om at vide <em>det</em> ...?</p>

<p>&mdash; Det har jeg jo altid gjort!</p>

<p>&mdash; Aa ja, vel saa ... Ja, saa synes jeg, at Du
skal ta' imod Tilbudet og sige Tak til. Det er dog
en Slags Ærens Vej at komme ind paa og en Hæder
baade for Dig og vos andre ... Et Menneske kan
udrette meget, bare det sætter sig det for. Nu ser vi,
hvor tykt Du klarer Dig som Sogneraadsformand; og
det mente Du heller ikke, Du kunde paatage Dig.
Tror Du, vi ha'de siddet her, hvor vi nu sidder, om
<em>jeg</em> ha'de været kranksindet af mig?</p>

<p>Før Hans kunde faa svaret, kom Anders, den yngste
af Sønnerne, hurtig ind fra Entréen:</p>

<p>&mdash; Naa, der <em>er</em> I! sagde han &mdash; Sognefogden og
Mølleren og de andre er kommet ind gennem Haven
og vil snakke med Dig, Hans.</p>

<p>&mdash; Nu skal <em>jeg</em> hente dem ... sagde Pompadour
og rejste sig af Stolen.</p>

<p>Og idet hun gik forbi Hans, tilføjede hun:</p>

<p>&mdash; Husk nu paa, hvad jeg har tilraadet Dig!</p>

<p>Da Moderen var ude af Døren, spurgte Anders
hastig, og han rødmede derved:</p>

<p>&mdash; Fandt Du saa Minka?</p>

<p>Hans saa vredt til ham:</p>

<p>&mdash; Ja, hun var paa Mosegaarden naturligvis;
hvor skulde hun ellers være!</p>

<p><a class="pagenum" name="Side_368" id="Side_368" title="[S. 368]"></a>
Anders' Øjne lyste af Glæde:</p>

<p>&mdash; Aa Gudskelov da! sagde han. Derpaa vedblev
han &mdash; Jeg vilde ha' været ud i Aftes og ledt efter
Jer; men Mor vilde ikke ha' det.</p>

<p>&mdash; Hva' skulde det ogsaa ha' været godt for!
... mumlede Hans og vendte ham Ryggen&nbsp;...</p>

<p>Nu kom Madam Henriksen med Mændene.</p>

<p>Og straks efter forlod hun og Anders Stuen ...
Hans saa langt efter hende, da Døren lukkedes.</p>

<p>&mdash; &mdash;</p>

<p>Men da Deputationen igen forlod Ravnsholt,
havde Hans Henriksen afgivet sit Løfte om ved det
forestaaende Suppleringsvalg at stille sig som Folketingsmand
i Nils Uldahls Sted.</p>




<hr class="chapbreak" />

<p><a class="pagenum" name="Side_369" id="Side_369" title="[S. 369]"></a>
<a name="KAPITEL_67" id="KAPITEL_67"></a>
Udrustet med Instrukser fra Hovedkvarteret begyndte
Hans Henriksen nu altsaa at holde Vælgermøder.
Det gik lidt akavet for ham i Begyndelsen;
men snart lærte han Taget og Fraserne og kunde
slynge Parolen ud med den fornødne Rutine. Da
han tilmed var en velbegavet Mand, og Tilhørerne
desuden var glade ved at se en af deres egne paa
Talerstolen, lykkedes det ham snart at vinde Gehør
iblandt dem. Og allerede ved fjerde Møde kunde
Sejren anses for givet....</p>

<p>Hvad der ogsaa meget bidrog til at forhøje Stemningen
blandt Bønderne var, at Madam Henriksen
som oftest indfandt sig ved Møderne.</p>

<p>Det var Sognefogden, der havde Æren af at have
hittet paa dette virksomme Trick. Han anbragte
Pompadour paa en iøjnefaldende Plads oppe i Nærheden
af Talerstolen. Og naar hun sad dér rank og
statelig og lod sine kloge Øjne vandre ud over Forsamlingen,
saá man i hende ligesom et Symbol paa
Bondestandens voksende Magtfylde&nbsp;...</p>

<p>Hvad havde ikke denne rolige og besindige Kvinde<a class="pagenum" name="Side_370" id="Side_370" title="[S. 370]"></a>
formaaet at sætte igennem! ... Som fattig Enke
med tre uforsørgede Børn var hun draget ind paa
Ravnsholt som blot og bart Tyende. Og nu sad hun
ikke alene dér som Ejerinde af Gaarden og alle dens
Herligheder kvit og frit; men ogsaa Børnene havde
hun forstaaet at bringe frem. Hans, hendes ældste,
Arvingen til Ravnsholt, havde hun faaet gift med
den velhavende Jægermester Thorsens eneste Barn.
Jeppe, den næstældste, havde hun faaet anbragt paa
Kragholm. Og man forsikrede Mand og Mand imellem,
at hun allerede havde Kig paa Havslundegaard
til sin yngste Søn, Anders, naar nu Nils Uldahl
om ikke længe maatte takke af.</p>

<p>Tre Sønner og en Herregaard til hver. Det var
som at høre om de stærke Ridderfruer i Middelalderen!</p>

<p>Og Bønderne gned sig i Hænderne og grinede fedt:</p>

<p>&mdash; He, he! Saaledes vilde alle »Godsejerne« Landet
over lidt efter lidt blive fejet ned af deres gamle
Arve-Sæder, og »vi sæl« vilde klyve derop i Stedet!
... Længe leve vor nye Folketingskandidat! raabte
de &mdash; Manden af vor egen Midte!</p>

<p>Og en Dag foreslog saa Sognefogden ligefrem, at
man skulde give Madam Henriksen et Hurra med:</p>

<p>&mdash; ... Idet jeg, motiverede han Forslaget &mdash;
ligesom i denne ene Kvinde, der trods det, at hun
ved sin egen Dygtighed og Klogskab har forskaffet
sig Ret til at bære et fint og fornemt Navn, alligevel
har foretrukket i Lighed med vos andre at bibeholde<a class="pagenum" name="Side_371" id="Side_371" title="[S. 371]"></a>
sit eget simple Bondenavn ... og det er <em>det</em>,
man i højeste Forstand kan kalde <em>Bondekultur</em>,
<em>det</em>, ikke at skamme sig ved sit <em>enfoldige Navn</em>!
... altsaa, det var det, jeg vilde sige: idet jeg altsaa
ligesom i hende vil sammenslutte alle den frie
og fremskredne Bondestands stærke og dygtige Kvinder,
vil jeg bede Forsamlingen med mig at udbringe
et Leve for vores Folketingskandidats Moder,
Madam Henriksen, <em>Gaard</em>ejerinde til Ravnsholt
og Kragholm ... og vi kan saagu' godt ta' <em>Havslunde</em>
med, saa vidt jeg har ladet mig fortælle!
... Hun leve!</p>

<p>Og Hurraraabene drønede op omkring Pompadour,
hvis Ansigt maaske blev en Kende blegere, men
som ellers modtog Folkets Hyldest uden at fortrække
en Mine.</p>

<p>Kun havde hun straks ved Begyndelsen af Sognefogdens
Tale rejst sig. Enten det nu var for at bevise
ham en Ære, eller for at de Tilstedeværende
bedre skulde kunne se hende&nbsp;...</p>

<hr class="tb" />

<p>Saa ofte det i disse travle Tider lod sig gøre, tog
Hans Henriksen til Mosegaarden og blev Natten
over hos sin Kone.</p>

<p>Intet kunde nemlig bringe den lille Fru Minka
fra sin én Gang fattede Beslutning om ingen Sinde
mere at sætte sine Fødder paa Ravnsholt.</p>

<p><a class="pagenum" name="Side_372" id="Side_372" title="[S. 372]"></a>
Og hvad Madam Henriksen angik, saa syntes hun
ganske at have strøget Svigerdatteren ud af sin Bevidsthed.
Det var, som havde Sønnens Giftermaal
aldrig fundet Sted. Hans havde et Par Gange forsøgt
at faa Moderen til at udtale sig om Sagen;
han fandt Situationen baade pinlig og latterlig; men
hun havde vendt ham Ryggen og tiet haardnakket.</p>

<p>Og da han var blevet hidsig og højrøstet og havde
villet tvinge hende, havde hun rolig rejst sig fra sin
Plads og forladt Værelset&nbsp;...</p>

<p>Saa lærte omsider ogsaa Hans sig til Tavshed paa
dette Punkt. Og nu var det paa Ravnsholt, som
havde de Dage aldrig været, da to Kvindeviljer dér
kæmpede en uvejrslummer Kamp paa Liv og Død.</p>

<p>De Privatværelser, der var blevet sat i Stand til
Ægtefolkene, stod aflaasede hen.</p>

<p>Minka fra Mosen var slettet ud. Ingen nævnede
mere hendes Navn.</p>

<p>Undtagen Anders, den yngste.</p>

<p>Han kunde undertiden spørge, medens Blodet jog
ham til Kinderne:</p>

<p>&mdash; Hvordan har Minka det?</p>

<p>&mdash; Godt! sagde Hans kort og gav sig til at tale
om noget andet.</p>

<p>&mdash; &mdash;</p>

<p>Saa kom Valgdagen; og Hans Henriksen sejrede,
som forudsat var, med stor Majoritet.</p>





<hr class="chapbreak" />

<p><a class="pagenum" name="Side_373" id="Side_373" title="[S. 373]"></a></p>

<h2><a name="KAPITEL_68" id="KAPITEL_68"></a>NAT.</h2>


<h3>I Villa Seemann.</h3>

<p>Fru Rositta var paa Aftenbesøg hos sin Mand.
De laa Side om Side i hans Seng. Og paa Natbordet
foran dem beroede tvende kraftige Whiskyer.</p>

<p>Der var mørkt i Værelset; men Døren ind til
Herredsfuldmægtigens Arbejdsrum stod paa Klem.
Og derinde var alle Lys tændte.</p>

<p>Ægteparret sov sødeligt med Armene om hinandens
Skuldre.</p>

<p>Et Vindue stod aabent, og udenfor laa Haven
tavs og stille i teateragtigt Maanelys&nbsp;...</p>

<p>Isidor drog Vejret dybt og vaagnede derved. Forsigtig
gjorde han sin Arm fri, rejste sig over Ende
og strakte Haanden ud efter sit Whiskyglas.</p>

<p>&mdash; Hvad bestiller Du? spurgte Rositta endnu
halvt sovende.</p>

<p>&mdash; Jeg <em>drikker</em>! sagde han.</p>

<p>Rositta lo:</p>

<p>&mdash; Ja, vi er et Par nette Forældre!</p>

<p>&mdash; <em>Særdeles</em> nette! bekræftede han &mdash; har vi<a class="pagenum" name="Side_374" id="Side_374" title="[S. 374]"></a>
ikke bekommet sunde, glade og smukke Børn! ...
Skaal!</p>

<p>&mdash; Skaal! lo hun tilbage og greb sit Glas og
stødte imod hans.</p>

<p>&mdash; Menneskene burde kun leve om Natten! sagde
Isidor saa og saá hen mod Vinduet &mdash; Og dertil
burde det altid være Maaneskin!</p>

<p>&mdash; Ja! nikkede hun &mdash; Skal vi gaa en Tur i Haven?</p>

<p>&mdash; Gerne, min Elskede!</p>

<p>&mdash; <em>Vil</em> Du virkelig?</p>

<p>&mdash; Gerne, min Reseda! Alt hvad <em>Du</em> vil, vil ogsaa
jeg ... paa denne Tid af Døgnet.</p>

<p>&mdash; Jamen husk, at Du er »Øvrighedsperson«!</p>

<p>&mdash; Ikke om Natten ...!</p>

<p>Rositta lo overstadigt, rimeligvis lidt paavirket
af Whiskyen. Hun stak Fødderne i sine Tøfler og
tog sin Slaabrok paa, den, hvori hun var kommen.</p>

<p>Isidor iførte sig Morgensko og lang, lys Støvfrakke.</p>

<p>&mdash; Jeg maa først over at se til Børnene ... sagde
Rositta saa.</p>

<p>Men han svarede:</p>

<p>&mdash; Børnene hviler i Abrahams Skød, min Reseda;
lad dem hvile der ... Natten er Forældrenes Tid!</p>

<p>Og han slog Armen om hendes Liv og drog hende
med sig gennem Entréen og ud i Haven&nbsp;...</p>

<p>Luften var lun og fuld af Duft fra de duggede
Roser.</p>

<p><a class="pagenum" name="Side_375" id="Side_375" title="[S. 375]"></a>
Isidor og Rositta gik ned imod Dammen:</p>

<p>&mdash; Nu skulde vi have haft noget Brød til Fiskene
...! sagde hun.</p>

<p>&mdash; Det <em>har</em> vi! Se her! ... han viste hende et
Stykke Brød, som han tog op af Lommen paa sin
Frakke &mdash; Jeg gaar sommetider herned alene, naar
jeg ikke kan falde i Søvn.</p>

<p>Nede foran Dammen smuldrede de Brødet og
kastede det ud. Og Fiskene skød op gennem det
sorte Vand og lyste som Sølvglimt i Maaneskinnet.</p>

<p>&mdash; Hvor det er smukt! sagde Rositta.</p>

<p>&mdash; Ja, nikkede han &mdash; man skal fodre sine Karusser
og gøre sin Whisky stærkere, lille Reseda
... og saa lade Vorherre husere med Resten ...!</p>

<p>Saaledes talede i den skønne Midsommernat Hr.
candidatus juris Isidor Severin Seemann, Herredsfuldmægtig
for Havslunde og Søby Herreder&nbsp;...</p>


<h3>Paa Havslundegaard.</h3>

<p>Ejheller den lille Sofie Uldahl kunde sove.
Længe havde hun ligget og stirret hen mod det
maanelyse Gardin og lyttet til Faderens og Smedens
Rummesteren i det nattestille Hus. Og naar
hun af og til overvældet af Træthed lukkede Øjnene,
saa hun de frygteligste Syner&nbsp;...</p>

<p>Pludselig sprang hun ud af Sengen, trak Benklæder
og Strømper paa, tændte Lampen og satte<a class="pagenum" name="Side_376" id="Side_376" title="[S. 376]"></a>
sig til at skrive i sin Dagbog, som hun fandt frem
af en aflaaset Kommodeskuffe:</p>

<p>Kære, lille, gode Isidor (skrev hun), det er saa
længe siden, jeg har talt med Dig, og nu er det
Nat, og Du ligger rimeligvis i din Seng og sover
trygt og godt som alle gode og retskafne Mennesker.
Men <em>jeg</em> kan ikke sove, thi jeg har saameget forfærdeligt
at tænke paa. En frygtelig Hemmelighed
hviler paa mit Sind foruden alt det andet sørgelige
med Fader, Moder og Søstrene. Men nu <em>kan</em> jeg
ikke længere bære den alene. Hvis Du var her i
dette Øjeblik, tror jeg, at jeg <em>fortalte</em> Dig det
hele, saa forpint er jeg af at gaa og bære paa noget,
som ingen anden véd; og nu vil jeg <em>skrive</em> det,
for naar jeg skriver til <em>Dig</em>, Isidor, er det ligesom,
Du sidder her ved Siden af mig og hører paa mig:
Det er <em>Johanne</em>, Du véd, hende de kalder <em>Lig-Johanne</em>,
og som de siger er Faders Søster og
alligevel har et Barn med ham. <em>Det er hende,
der har slaaet Pin'de-Jens ihjel,
Isidor!</em> Er det ikke forfærdeligt? Du var jo
selv herude og undersøge, da det var sket; og I
troede allesammen, at han selv ved en Ulykke var
kommet ind under Hestene. Men det er Johanne,
der har <em>kastet</em> ham derind! <em>Jeg stod bag
Døren til Foderloen og saa det hele!</em>
Hun kom bærende med ham paa Armene inde fra
hans Kammer; hvad de havde bestilt derinde, véd
jeg ikke; jeg hørte bare, at hun bad ham om nogle<a class="pagenum" name="Side_377" id="Side_377" title="[S. 377]"></a>
Penge, som han ikke vilde give hende, og saa raabte
hun højt, og saa blev alting stille; men da hun kom
bærende med ham inde fra Kammeret, saa han
allerede ud, som om han var død, maaske har hun
kvalt ham; <em>og saa bar hun ham hen bagved
Kørehestene og kastede ham ind
under dem</em>! Og saa løb hun sin Vej, og <em>jeg</em>
ogsaa. Det var ligesom, der faldt noget ned inde i
mit Hoved, og jeg <em>løb</em> ned gennem Kostalden og
Svinestien og ned i Laden, hvor jeg gemte mig inde
i Halmen og laa og skreg og sang og græd og slet
ikke vidste af mig selv, førend Forvalter Larsen
pludselig sad ved Siden af mig og trøstede mig og
spurgte, hvad der var i Vejen og vilde kysse mig;
men jeg slog ham lige midt i Ansigtet og slap fra
ham og ud af Laden; jeg véd slet ikke, hvor Tyrk
var bleven af; og ved Gud, Isidor, da var jeg lige
ved at løbe min Vej langt ud i Verden, eller ned
til Bugten ved Badeplænen og kaste mig i Vandet
og dø bort fra alt det forfærdelige, der findes paa
Jorden; for lille, lille Isidor, Du véd ikke, hvad jeg,
der dog er saa ung, allerede har maattet gennemgaa!
Ved Gud, jeg vilde ønske, at jeg snart maatte
dø, eller blive <em>rigtig</em> syg og faa høj Feber, saa
at jeg ingenting vidste af mig selv, for nu kommer
det allerværste, Isidor, nu kommer det allerværste!
Først var det kun om Natten i Søvne, jeg saa det;
men nu er det ogsaa om Dagen, bedst som jeg
sidder eller gaar og tænker paa ingenting. Det er<a class="pagenum" name="Side_378" id="Side_378" title="[S. 378]"></a>
noget med en stor Skikkelse, en <em>Kæmpe</em>, eller
en Gud, der viser sig for mig; han griber med sine
lange Arme en hel Flok Mennesker paa én Gang
og kaster dem ind under et Kobbel vældige Heste,
der sparker dem og tramper paa dem, og jeg hører
dem mase Hovene ned i Kødet, og Knoglerne knaser,
og der lyder Skrig og Bønner, og jeg lukker
Øjnene og véd godt, at det bare er noget, jeg bilder
mig ind, men jeg kan alligevel se det saa tydeligt
og høre det, og jeg stopper Fingrene i Ørene
og skriger med, men det hjælper ikke; og om Natten
har jeg lavet mig to smaa Kugler af Moders Syvoks,
som jeg putter i Ørene, og som jeg har ridset tre
smaa Kors paa hver for Fader, Søn og Helligaand&nbsp;...</p>

<p>&mdash; &mdash;</p>

<p>Der lød et Drøn gennem Huset af Gangdøren,
der blev slaaet i. Frøken Sofie rejste sig hurtig og
løb hen til Vinduet.</p>

<p>Og hun saa i Maaneskæret sin Fader og hans
Hjerteven Smeden Arm i Arm dingle ned gennem
Borggaarden barhovedede og i Skjorteærmer&nbsp;...</p>

<hr class="tb" />

<p>Smeden og Nils Uldahl havde siddet ved deres
Drik og Prat lige siden Klokken ni. De drak helst
den klare Brændevin nu, det andet bed ikke.</p>

<p>Nils sad og pralede af alle de Fruentimmer, han<a class="pagenum" name="Side_379" id="Side_379" title="[S. 379]"></a>
havde haft, og af alle de Penge, de havde kostet
ham. Saa var han faldet i med at jamre op om
Stamgodset og om Elfenbensstaven. Og naar han
naaede <em>det</em> Punkt af Rusen, græd han og svor,
at var Staven forblevet i Familiens Eje i lige Linie,
saa havde han, Nils, endnu siddet rig og anset paa
Fædrenegaarden. Thi det var den Stav, Familien
Uldahl skyldte al sin fordums Ære og Magt. Der var
noget helligt ved den Stav. Den var af Gud velsignet
og Englene velbehagelig. Det var <em>det</em>, han havde
faaet Færten af, den gamle salige Bandit Joachim,
og derfor havde han faaet lokket Klenodiet fra
Etatsraaden. Og nu havde han oven i Købet taget
Staven med sig i Graven. Pompadour havde faaet
Ordre til at putte den i Kisten til ham. For Joachim
hadede Nils med et grusomt Had:</p>

<p>&mdash; Fandenlyneme! Og véd Du hvorfor, Smed ...
he, he! véd Du, hvorfor?</p>

<p>Smeden rystede sløvt paa Hovedet. Sagen interesserede
ham ikke. Han havde snart hørt om
Egesborg og den fjollede Stav vel de hundrede
Gange.</p>

<p>&mdash; Fordi jeg engang tog en dejlig Tøs fra ham,
he! fortsatte Nils &mdash; Joachim kunde ikke gøre noget
rigtig ved hende; og saa kom hun til <em>mig</em>!
For i <em>den</em> Retning, he! saa havde <em>jeg</em> sgu den
krabateste Elfenbensstav!</p>

<p>Smeden <em>pladskede</em> ud i en brølende Latter.
<em>Den</em> Historie havde han ikke hørt før!</p>

<p><a class="pagenum" name="Side_380" id="Side_380" title="[S. 380]"></a>
Men han holdt ligesaa pludselig inde igen med
Latteren og spurgte:</p>

<p>&mdash; Skal vi saa ha' det Slag Kort, Godsejer?</p>

<p>Nils sagde Ja. Og Kortene kom frem. Parret trak
i Skjorteærmer og spillede Seksogtres en Timestid.
Lo og bandede og slog i Bordet, saa det hørtes
viden om Gaard. Nils tabte som sædvanlig; og det
blev han til sidst ked af:</p>

<p>&mdash; Hvor Fanden bliver Rikke af i Aften? spurgte
han pludselig og kastede Kortene fra sig.</p>

<p>&mdash; Lad vos gaa ned og hitte hende? foreslog Smeden
medgørlig og stoppede Gevinsten i Lommen.</p>

<p>Nils ravede op af Stolen:</p>

<p>&mdash; Du siger noget, Smed! Vi gaar ned og ser til
Tøserne!</p>

<p>Og de tog hinanden under Armen og vaklede
pludrende og grinende ned gennem Gaarden&nbsp;...</p>

<p>Midsommernattens Maane lyste paa deres Vej.
Og bag Gardinet i sit Soveværelse stod Frøken Sofie
og saa efter dem....</p>

<p>Da de var naaet ned i Ladegaarden, standsede
Nils Uldahl pludselig, slog en Haand op mod den
stjernefunklende Himmel og sagde fra Sjælens Dyb:</p>

<p>&mdash; Den menneskelige Brunst, Smed, rejser sig som
en Obelisk over Jorden i evig Længsel mod Saturns
Ring!</p>

<p>&mdash; Ja&mdash;e ... sagde Smeden og kiggede andagtsfuld
op mod de samme evige Stjerner &mdash; men vi
maa jo vide at bøje vos for Guds Vilje, Godsejer&nbsp;...</p>


<hr class="tb" />
<p><a class="pagenum" name="Side_381" id="Side_381" title="[S. 381]"></a>
Ovre i Mejeripigernes store Fælles-Kammer bag
Bryggerset var der lyst som om Dagen: Maanen
hængte tyk og rund lige udenfor de gardinløse
Vinduer&nbsp;...</p>

<p>Omkring fra de seks Bræddesenge, der var tømret
op langs Væggene, hørtes Snorken og Pusten
og stille Hvisken.</p>

<p>Varmen og Osen i Rummet var kvælende&nbsp;...</p>

<p>Der lød snublende Trin og brummende Tale i
Bryggersgangen udenfor. Døren blev stødt op, og
Nils og Smeden tumlede ind:</p>

<p>&mdash; Go'aften Pi'er! lød Smedens Stemme &mdash; Mon
I har Brug for et Par paalidelige Folk?</p>

<p>&mdash; Du rører ikke Rikke, Smed! hvæsede Nils
pludselig ophidset og greb Vennen i Brystet.</p>

<p>&mdash; <em>Nej, nej</em> ...! sagde Smeden betuttet og
rystede ham af sig &mdash; Rolig, rolig! ... Hva' for en
Seng ligger hun i?</p>

<p>&mdash; I den yderste til højre&nbsp;...</p>

<p>&mdash; Saa ta'r jeg simpelthen en af dem til venstre,
Godsejer!</p>

<p>Der havde hidtil været musestille rundt i Sengene.
Al Snorken og Pusten var død hen. Man
hørte kun hist og her et lille forskræmt Skrig, eller
en møjsommelig undertrykt Fnisen.</p>

<p>Men da Smeden begyndte at rode rundt i den
nærmeste Seng til venstre, voksede der pludselig et
stort nøgent Mandfolk op af den:</p>

<p>&mdash; Hva' Saten vil Du her, din Smedetamp! tordnede<a class="pagenum" name="Side_382" id="Side_382" title="[S. 382]"></a>
han &mdash; Ka' Du holde dine beskidte Fingre
hos Dig sæl!</p>

<p>I samme Øjeblik rejste der sig en Karl over Ende
i hver Seng, og i somme af dem to:</p>

<p>&mdash; <em>Ud</em> med Jer! brølede én.</p>

<p>&mdash; Hyss, Husbond er med! hviskede en forskræmt
Pigerøst.</p>

<p>&mdash; Jeg vil <em>blæse</em> ham et Stykke! ... Han kan
holde sig til sine egne! ... Han er ikke mere <em>Husbond</em>,
end som vi! lød det rundt omkring fra; og
et Par af Karlene gjorde Mine til at ville springe
ud paa Gulvet. Men Pigerne holdt skrigende og
grædende fat i dem.</p>

<p>Kammeret fyldtes af Graad, Eder og Raab. Smeden
gav Svar paa Tiltale.</p>

<p>Under alt dette, havde der hele Tiden fra den
nærmeste Seng tilhøjre lydt en spæd, halvkvalt
Klynken.</p>

<p>Nils Uldahl bøjede sig ned over Sengen:</p>

<p>&mdash; Rikke ... hviskede han og søgte rundt imellem
Dynerne &mdash; skynd Dig lidt at komme i Klæderne,
Rikke ... saa gaar vi op til <em>mig</em>!</p>

<p>Paa én Gang fik han fat i en lille, skælvende
Haand, der søgte at rive sig løs igen.</p>

<p>&mdash; Hvem er <em>det</em>? spurgte Nils.</p>

<p>&mdash; Det er <em>mig</em> ... græd Stemmen.</p>

<p>&mdash; Hvad for en mig?</p>

<p>&mdash; Lisbeth ... den nye Gaasepige&nbsp;...</p>

<p>&mdash; Hvor er Rikke?</p>

<p><a class="pagenum" name="Side_383" id="Side_383" title="[S. 383]"></a>
&mdash; Jeg ... véd ... ikke ... hulkede Barnet.</p>

<p>&mdash; Hun ligger ovre ved Forvalter Larsen! raabte
saa en raa Mandfolkerøst i Sengen ved Siden af.</p>

<p>&mdash; Der render hun over hver Nat, naar hun ikke
er ovre hos <em>Dig</em>! sagde en anden.</p>

<p>&mdash; Gaa Du dér over og hent hende, Nils Fallit!
grinede en tredje.</p>

<p>&mdash; Se, I kan faa Røven med Jer og det lidt hurtig!
skreg en fjerde og begyndte at kravle tværs
over sin Dame &mdash; ellers skal vi illeminere den for Jer!</p>

<p>Der stod et Drøn af Latter rundt fra alle Sengene,
rungende Mandslatter og skingrende Kvindehvin.</p>

<p>&mdash; Kom, Godsejer ... hviskede Smeden midt i
Larmen &mdash; her er ikke Bid for <em>vos</em> i Aften.</p>

<p>Men Nils hørte ham ikke. Han stod og tænkte
paa at krybe ned til Gaasepigen. Hun var saa lind
og varm at føle paa&nbsp;...</p>

<p>Da greb Vennen ham fat i Armen og rev ham
med sig.</p>

<p>Og Latteren <em>stod</em> ud af Døren efter dem.</p>

<hr class="tb" />

<p>Oppe i Borggaarden fik Smeden Kig paa en
Lampe, der brændte bag det hvide Forhængsstykke
i et af »Asylets« Vinduer.</p>

<p>Jomfru Ingwersen havde i de sidste otte Dage
været temmelig daarlig, haft Feber og Aandenød;
derfor havde Fru Line paabudt, at Lampen skulde
være tændt om Natten.</p>

<p><a class="pagenum" name="Side_384" id="Side_384" title="[S. 384]"></a>
Smeden standsede og pegede mod Vinduet:</p>

<p>&mdash; Skal vi vesitte de Gamle, Godsejer?</p>

<p>&mdash; Hvad Glæde kan vi ha' af <em>det</em>? brummede
Nils, der endnu gik og tænkte paa Gaasepigens
intacte Former.</p>

<p>&mdash; Bare obselvere deres Forskrækkelse! mente
Smeden lystig &mdash; De har vist ikke set Mandfolk
ved Nattetid i de sidste <em>hundrede</em> Aar!</p>

<p>&mdash; He, he! grinede Nils, der begyndte at faa Smag
for Spasen.</p>

<p>&mdash; Vi fortrædiger dem begribeligvis ikke, vedblev
Smeden at lokke &mdash; Vi lister bare ind og gaar rundt
paa Gulvet uden at mæle et Ord.</p>

<p>&mdash; Lad os ta' Støvlerne af ... hviskede Nils, da
de var kommet ind i Gangen. Han var nu ligesaa
ivrig som den anden&nbsp;...</p>

<p>Inde i Asylstuen sov Rottbøl og Lurvadt sødelig.
Men Ingwersen laa med vidtaabne Øjne og stirrede
frem for sig. Hun havde nylig haft et fælt Anfald,
og Feberen krøb rundt i hendes Hjerne. Hun lyttede
vredt til de to andres velsignede Prusten og
anklagede Gud&nbsp;...</p>

<p>Men paa én Gang ser hun Døren ud til Gangen
gaa op og to Gespenster glide ind. De var sorte forneden
og hvide foroven og havde Menneskehoveder&nbsp;...</p>

<p>Ingwersen greb sig til Hjertet og vilde raabe,
men kunde ikke&nbsp;...</p>

<p>Gespensterne gav sig til at svæve rundt og rundt<a class="pagenum" name="Side_385" id="Side_385" title="[S. 385]"></a>
paa Gulvet. Sommetider var de kun to, syntes Ingwersen,
men sommetider voksede de og gik midt
over og blev til fire, seks, otte, hele Stuen fuld:
<em>Det var alle Havslundegaards tidligere
Ejere, alle dem, der havde
hængt og druknet og skudt sig ...!</em>
Ingwersens Seng begyndte at vugge frem og tilbage
... Loftet drejede sig, Væggene sank, og
Lampen henne paa Kommoden blev til et vældigt
flammende Baal:</p>

<p>&mdash; <em>Lurvadt!</em></p>

<p>Endelig havde hun faaet Vejr til et Skrig. Et af
Gespensterne havde bøjet sig ned over hende.</p>

<p>&mdash; <em>Lurvadt!</em></p>

<p>Lurvadt rejste sig halvt op i Puderne:</p>

<p>&mdash; Hva' er 'et? spurgte hun gnavent, (og hun
syntes i sin halvvaagne Tilstand at se to Skikkelser
forsvinde ud af Døren; men glemte det øjeblikkelig
igen, da alt i Stuen ellers var, som det
skulde være) &mdash; Hva' er 'et, Ingwersen? spurgte
hun &mdash; Vil De mig no'et?</p>

<p>Men da hun intet Svar fik, dumpede hun atter
om i Dynerne og faldt straks i Søvn&nbsp;...</p>

<p>Ingwersen <em>kunde</em> ikke svare. Hun hørte Lurvadts
Spørgsmaal, og saa Gespensterne svæve bort,
men ikke en Lyd formaaede hun at faa over sine
Læber. Hun kæmpede og kæmpede og anspændte
alle sine Kræfter for bare at kunne faa et eneste
hørligt Ord frem ... hendes Ansigt blev ganske<a class="pagenum" name="Side_386" id="Side_386" title="[S. 386]"></a>
blaat af Anstrengelse ... der væltede store, sorte
Skyer op foran hendes Øjne ... buldrende Vogne
larmede ind gennem Værelset ... og udenfor skreg
og skreg det af Mennesker, der sloges:</p>

<p>&mdash; Jesus, vær mig arme Synder naadig!</p>

<p>Saa lød der paa én Gang et hvinende, skærende
Skrig, der <em>hug</em> ind mod hendes Trommehinder,
saa de sprængtes ... Og alt blev tavst for evig.</p>

<p>&mdash; <em>Rottbøl, Rottbøl, Ingwersen
dør!</em></p>

<p>Lurvadt var tumlet op ved Skriget og stod nu
hjælpeløs rokkende foran den Syges Seng:</p>

<p>&mdash; <em>Rottbøl, Rottbøl, Ingwersen
dør!</em> gentog hun og famlede i Vildelse rundt paa
Kommoden efter Vandglasset, saa at det væltede,
og Vandet flød ned over hendes nøgne Fødder:</p>

<p>&mdash; <em>Rottbøl, Rottbøl, Ingwersen
dør!</em> blev hun ved at raabe.</p>

<p>Rottbøl havde rejst sit lille, blide Ansigt fra Puden.
Nattørklædets Knuder sad hende som to smaa
Horn i Panden:</p>

<p>&mdash; Er det galt med Nikoline? spurgte hun, da
hun hørte Vandets Rislen, og halede Juledukken
frem, som altid laa afklædt i Sengen ved Siden af
hende &mdash; Nu skal Mor hjælpe&nbsp;...</p>

<p>Og hun holdt med begge Hænder Dukken ud
over Sengekanten, idet hun satte sin Tunge ind
mod Tænderne og frembragte en hvislende Lyd:</p>

<p><a class="pagenum" name="Side_387" id="Side_387" title="[S. 387]"></a>
&mdash; Tssss ...! sagde hun &mdash; Saa, saa, saa ...!
Nu sover vi pænt igen ...!</p>

<p>Og med Dukken i Armen lagde hun sig tilbage
i Sengen, medens hun beroligende nynnede sin
Yndlingssang om Drømmenes stormfri Lande&nbsp;...</p>


<h3>Hos gamle Seemanns.</h3>

<p>&mdash; Sover Du, Far?</p>

<p>&mdash; Øff ...! Hva' er 'et, Mor?</p>

<p>&mdash; <em>Sover</em> Du?</p>

<p>&mdash; Næi&nbsp;...</p>

<p>&mdash; Skal Du ikke <em>op</em>?</p>

<p>&mdash; Jeg har været oppe&nbsp;...</p>

<p>&mdash; Det har jeg ikke hørt&nbsp;...</p>

<p>&mdash; Jeg har været oppe <em>alligevel</em>!</p>

<p>&mdash; Nu véd jeg, hvad Du skal gi' mig til min
Fødselsdag.</p>

<p>&mdash; Hum ...?</p>

<p>&mdash; Du skal gi' mig seks nye Særker.</p>

<p>&mdash; Du holder junde af at faa nyttige Ting ellers
... til Højtiderne.</p>

<p>&mdash; Nej ... Og saa en Flaske Spridevaldemar.</p>

<p>&mdash; Hum&nbsp;...</p>

<p>&mdash; Og en Æske fint Brevpapir.</p>

<p>&mdash; Er der ellers ikke andre <em>Smo</em>ting! ... Og
skal vi saa sove?</p>

<p><a class="pagenum" name="Side_388" id="Side_388" title="[S. 388]"></a>
&mdash; Ja, <em>Du</em> kan sagtens! Bare Du <em>lægger</em> Dig,
falder Du i Søvn!</p>

<p>&mdash; Du kan jo lade være med at <em>tænke</em>! ...
God<em>nat</em>!</p>

<p>De gamle Seemanns Soveværelse vendte imod
Nord, saa Maanen saa de ikke noget til. Men der
brændte hos dem en lille Natlampe.</p>

<p>Sengene stod ikke længere Side om Side som i
Ungdommens saftrige Tider, men var begge anbragt
langs samme Væg og med en massiv Dragkiste
imellem.</p>

<p>Paa Dragkisten stod Lampen, og i dens vage Lys
saa man paa den hvide Hovedpude i Sengen til
højre Fru Thoras lille, fine Ansigt indrammet af
en blondeprydet Natkappe ... og i Sengen til venstre
Bedstefader Seemanns høje Skaldepande og buskede
Skæg.</p>

<p>Taffeluret paa Spejlkonsollen inde i Dagligstuen
slog.</p>

<p>Den gamle Frue talte Slagene:</p>

<p>&mdash; <em>Tolv!</em> sagde hun klagende &mdash; Nu er Klokken
<em>tolv</em>, Far; og jeg har endnu ikke lukket et Øje!</p>

<p>&mdash; Øff ...! lød det fra den anden Hovedpude
&mdash; Da si'er Du da sæl, at Du ikke hørte, at jeg
var <em>oppe</em> før!</p>

<p>Fru Thora tav fornærmet. Men lidt efter tog hun
fat igen:</p>

<p>&mdash; Den Hvidkaalssuppe ha'de Marie rigtig haft
Held med sig i i Middags! sagde hun.</p>

<p><a class="pagenum" name="Side_389" id="Side_389" title="[S. 389]"></a>
&mdash; Hum ...! Kartoflerne var <em>raa</em>!</p>

<p>&mdash; Vist var de ej; det er bare no'en nye, vi har
faaet, der godt kunde ha' taalt og kogt lidt længere.</p>

<p>&mdash; Ja, det er jo <em>det</em>, jeg <em>si'er</em>!</p>

<p>&mdash; Nej, Du sa'e, at de var <em>raa</em>; og det er Synd
for Marie, der ellers er saa flink ... Du kom sent
hjem fra Klubben i Dag; Isidor sad og ventede
for at hilse paa Dig.</p>

<p>&mdash; Vi kunde ikke blive færdig med den Domino
... Lassen er saa langsom.</p>

<p>&mdash; Hvem vandt?</p>

<p>&mdash; <em>Jeg</em> naturligvis ... <em>syv</em> Partier.</p>

<p>&mdash; Ja, Du banker dem snart allesammen derhenne
... (Fru Thora gabede højlydt) ... Nu
synes jeg, jeg begynder at føle mig søvnig ...
Godnat, Far! ... Hvor er det dog no'en søde Børn,
Isidors ... saa opmærksomme mod os Gamle.</p>

<p>&mdash; Ja, de er meget søde ... Godnat ... og sov
vel!</p>

<p>&mdash; Tak i lige Maade ... Ja, nu tror jeg, jeg <em>kan</em>,
Gudskelov! (Fruen gabede igen) ... Man har det
bedst i sin Seng! sagde hun &mdash; Frederiksen var her
da i Formiddags med Gasregningen.</p>

<p>&mdash; Hum ... Hvor <em>mejet</em>?</p>

<p>&mdash; Elve Kroner.</p>

<p>&mdash; Var det ikke <em>mejet</em>?</p>

<p>&mdash; Nej, vi har strøget to Gange.</p>

<p>&mdash; <em>Betalte</em> Du?</p>

<p>&mdash; Ja ... Husk nu, Du <em>skylder</em> mig ...<a class="pagenum" name="Side_390" id="Side_390" title="[S. 390]"></a>
Og hal'treds Øre for den Lap paa Galochen ...
(Hun gabede for tredie Gang) Ak, ja, ja, ja! sagde
hun &mdash; Véd Du, hvad der saa tidt gør mig ondt,
Far ... at jeg ikke kan faa Dig til at bede Aftenbøn
med mig.</p>

<p>&mdash; Jeg er for gammel til den Slags Narrestreger!
brummede han og vendte sig demonstrativt &mdash;
God<em>nat</em>!</p>

<p>Midt paa Fru Thoras Dyne viste der sig nogle
svage underjordiske Bølgebevægelser. Det var hendes
Tommelfingre, der begyndte at snurre.</p>

<p>Men Bevægelsen døde dog hen uden at have kulmineret.
Søvnen tog hende&nbsp;...</p>


<h3>I Familiehuset.</h3>

<p>Lige indtil Klokken godt to havde der været
stille inde hos Lig-Johanne.</p>

<p>Men saa vaagnede den lille Juliane, der delte
Seng med Moderen, ved at denne pludselig greb
hende i Brystet og sagde:</p>

<p>&mdash; Der <em>er</em> de! og i samme Nu stod midt ude paa
Gulvet.</p>

<p>Juliane, som vidste Besked med Anfaldene, sprang
ogsaa ud af Sengen og løb hen og greb Moderens
Haand.</p>

<p>&mdash; Der <em>er</em> de! Kan Du høre? De kommer nærmere!
&mdash; stødte Johanne frem i sin Angest.</p>

<p><a class="pagenum" name="Side_391" id="Side_391" title="[S. 391]"></a>
Men den lille klappede beroligende hendes Haand:</p>

<p>&mdash; Nej, nej, vist ikke saa, Mor ... sagde hun
sagtmodig &mdash; Kom, saa <em>gaar</em> vi lidt; det plejer
jo at hjælpe.</p>

<p>Og Moder og Datter begyndte at vandre op og
ned i Værelset.</p>

<p>&mdash; Luk Øjnene, Mor; jeg skal nok lede Dig.</p>

<p>Lig-Johanne klemte Øjnene fast i. Og Juliane
førte hende varsomt frem og tilbage over Gulvet.</p>

<p>&mdash; Hurtigere! Hurtigere!</p>

<p>&mdash; Jamen her er jo ikke Plads, Mor&nbsp;...</p>

<p>Gennem de lave, smaarudede Vinduer saa man
ud over Markerne, der laa hvide af Maanetaage.
Hist og her ragede et Træ frem og Taget af et Hus.</p>

<p>&mdash; Hurtigere! Hurtigere, Juliane! Ellers kan jeg
høre dem!</p>

<p>&mdash; Ja, ja ... sagde den lille og fremskyndede
Farten, saa godt det lod sig gøre i den snævre
Stue&nbsp;...</p>

<p>Da Sagerne efter Pin'de-Jenses Død var ordnede,
havde Johanne faaet udleveret hans kontante Penge,
hans Sparekassebog og Kisten med hans Ejendele.</p>

<p>Der havde været Forslag oppe om at tage Bogen
under Forvaring og kun udbetale hende en mindre
Sum ad Gangen. Men Johanne havde i den Anledning
raset og skabt sig gal; og man var derfor nøjedes
med at dele de femhundrede Kroner, hvoraf
den ene Halvdel blev sat fast for Juliane, medens<a class="pagenum" name="Side_392" id="Side_392" title="[S. 392]"></a>
Resten blev overgivet Moderen. Og hun havde ikke
været ædru siden.</p>

<p>Tanken om at komme ind paa et Drankerasyl
og blive gjort til Menneske, var forlængst dunstet
bort og glemt. Lig-Johanne tænkte ikke paa andet
end at fylde sig med døvende Drikke. Saasnart hun
havde sovet en Rus ud, begyndte hun paa en frisk;
hun taalte ikke at tænke paa Jens og hans Endeligt,
skønt ingen havde fattet Mistanke til hende&nbsp;...</p>

<p>&mdash; Hurtigere! Hurtigere, Juliane!</p>

<p>&mdash; Ja, ja ... Vil Mor ikke, at vi skal tage vores
Træsko paa, som vi plejer, saa hører Du ikke saa
godt?</p>

<p>&mdash; Jo! Hvor er de?</p>

<p>Barnet fandt sine egne og Moderens Træsko frem.
Og nu begyndte de begge at larme op og ned ad
Gulvet, saa at Støjen gav Genlyd i hele Huset,
Johannes Stue laa i Midten&nbsp;...</p>

<p>&mdash; Nu er det galt med hende derinde igen! mumlede
Spat-Marie, der boede i den nordre Stue &mdash;
Aldrig ka' En faa sin Nattero i Fred!</p>

<p>Og Maren Ørentvist i den søndre Stue trak Dynen
bedre op over Hovedet og bandede i Søvne.</p>

<p>Men inde hos Lig-Johanne vedblev de at trave&nbsp;...</p>

<p>&mdash; Hør! Hør! Juliane! Nu er de lige her udenfor!</p>

<p>&mdash; Tramp, Mor, tramp! sagde den lille og satte
selv Fødderne i Gulvet, saa at det værkede i hendes
magre Knæ. Hun havde forlængst opdaget, at
det ikke nyttede at ville tale Moderen til Fornuft;<a class="pagenum" name="Side_393" id="Side_393" title="[S. 393]"></a>
man maatte gaa ind paa hendes Idéer for nogenlunde
at beholde Magten over hende:</p>

<p>&mdash; Tramp, tramp! gentog Juliane.</p>

<p>Og de trampede nu begge løs, saa at Spat-Marie
gav sig til at dundre i Væggen.</p>

<p>Johanne knugede Datterens Haand, saa at Barnet
var ved at skrige:</p>

<p>&mdash; <em>Hør!</em> hviskede hun stiv af Angest.</p>

<p>&mdash; Det er bare Marie her ved Siden af, Mor&nbsp;...</p>

<p>Og de travede videre&nbsp;...</p>

<p>Den Dag Lig-Johanne havde kastet sin Mand ind
under Hestene og var flygtet bort gennem Døren
til Møddingen, havde Svinepasseren, Rasmus Repsholt,
netop lukket alle Smaagrisene, vel et halvt
hundrede Stykker, ud. Johanne var faret midt op
imellem dem, og var faldet omkuld, havde rejst sig
fortumlet og var faldet igen, medens Grisene i deres
Forskrækkelse hvinende og skrigende var løbet
hen over hende og havde traadt hende paa Kroppen
og i Ansigtet.</p>

<p>Dog, det havde mindre at sige, da hun var sluppet
uset bort.</p>

<p>Men Natten efter Mandens Begravelse, da hun
havde drukket sig en kraftig Rus for at kunne sove,
var hun pludselig vaagnet midt om Natten ved at
Stuen havde været stuvende fuld af Smaagrise. De
sad paa deres Haler Side om Side, saa mange Gulvet
kunde rumme, og gloede paa hende med deres
smaa onde, rødkantede Øjne, indtil hun havde<a class="pagenum" name="Side_394" id="Side_394" title="[S. 394]"></a>
faaet Juliane til at kravle ud af Sengen og jage
dem væk med Kosten.</p>

<p>Men hele Natten til hen paa den lyse Morgen
havde Johanne kunnet høre Dyrenes Skraben og
Grynten rundt omkring Huset&nbsp;...</p>

<p>Og det var denne Grynten og Skraben, Lig-Johanne
nu altid troede at høre, naar Anfaldene
meldte sig.</p>

<p>Ind i Stuen vovede Bæsterne sig ikke oftere, da
der sov et uskyldigt Barn derinde. Men nu pønskede
de paa at <em>vælte</em> Huset; Jens skulde hævnes. Og
Johanne hørte dem komme anstigende i tusindvis
og grave og rode i Jorden med deres Tryner. Hver
eneste Nat hørte hun dem. Der kom flere og flere
til. Nu var der vist snart over en Million! Og i Nat
vilde det ske! I Nat vilde de komme og vælte Huset
ned over hendes syndige Hovede ...!</p>

<p>&mdash; Der er de! Der er de, Juliane! Hør, hør!</p>

<p>&mdash; Nej, nej, Mor, det er bare en Vogn, der kører
forbi&nbsp;...</p>

<p>Men Johanne rev sin Haand ud af Datterens og
fôr hen til Vinduet:</p>

<p>&mdash; Se, se! hviskede hun, og Rædselen fik Haarene
paa hendes Hoved til at fryse; thi hun saa
ude i Maanelyset en uhyre Halvcirkel af sorte, hvide
og brogede Svin rykke frem. De rodede Jorden op
Tryne ved Tryne, deres smaa, onde Øjne lyste
som Ild, og deres Grynten fyldte Luften med en
ond Lyd som af et stort Hjuls brummende Svingen<a class="pagenum" name="Side_395" id="Side_395" title="[S. 395]"></a>
... <em>Nu</em> vilde det ske! <em>Nu</em> var Øjeblikket
inde! Om et Minut vilde de have omringet Huset
og væltet Grundvolden; Murene vilde styrte sammen,
og Dyrene trampe hen over hendes Ansigt og
Lemmer med deres stinkende Fødder ligesom hin
Dag paa Havslundegaards Mødding ...!</p>

<p>&mdash; Luk Øjnene, Mor! Luk Øjnene!</p>

<p>Men førend Datteren kunde forhindre det, fôr
Lig-Johanne hen til Døren, rev den op og løb
ud. Træskoene slængte hun af sig. Og idet hun trak
Særken sammen om de nøgne Ben, krummede hun
sig forover for at samle al sin Styrke og satte i et
langt Spring tværs over Svinene og bort i Maanetaagen&nbsp;...</p>


<h3>Paa Hvidgaard.</h3>

<p>Klokken var fem. Solen havde været fremme en
Time&nbsp;...</p>

<p>Karlene kom ludende af Søvn smaaluntende nede
fra Ladegaarden for at æde Davre i Borgestuen
... Svanerne pladskede allerede rundt i Voldgraven.
Og omkring Fontænen i Borggaarden gik Paafuglene
og slog Hjul og skreg deres ildelydende Skrig&nbsp;...</p>

<p>&mdash; Hold Kæft! sagde en morgengnaven Karl, da
han gik forbi, og sparkede arrigt en Sten midt ind
imellem dem&nbsp;...</p>

<p>&mdash; &mdash;</p>

<p>Paa sit ensomme Leje i det store Soveværelse
mod Haven laa Hofjægermester Palle og sov.</p>

<p><a class="pagenum" name="Side_396" id="Side_396" title="[S. 396]"></a>
Solskæret paa Ruderne havde ikke formaaet at
vække ham og ejheller Støjen fra den vaagnende
Gaard. Sent var han nemlig gaaet til Ro, og Time
efter Time havde Savn og Længsel holdt ham
vaagen.</p>

<p>Først ud paa Morgenstunden havde Søvnen forbarmet
sig over ham &mdash; som det hedder.</p>

<p>Men da drømte han&nbsp;...</p>

<p>Igen og igen drømte han den samme bittersøde
Drøm om sin Hustru Mona:</p>

<p>Hun laa ved hans Side, Armene havde hun slynget
om hans Hals, og hendes Legeme brændte imod
hans ... Men naar han da vilde tage hende ind
til sig for at favne hende helt, svandt hun bort, og
han vaagnede beskæmmet og var ensom som før&nbsp;...</p>

<p>Saaledes gled hans Enkemands-Nætter hen.</p>

<p>&mdash; &mdash;</p>

<p>Alvilda hed en af Gaardens Stuepiger, et stort
og kraftigt Kvindekøn paa et Par og tyve Aar&nbsp;...</p>

<p>Palle og Mona havde ofte sammen moret sig over
Pigens maabende Betagelse af sin Husbonds mandige
Skønhed. Hun kunde standse op midt i sit Arbejde
ved Middagsbordet for at glo paa ham <em>lam</em>
af Ærefrygt. Han var hende en Aabenbaring, en
<em>Guddom</em>, for hvem hun følte en sitrende Trang
til at <em>ydmyge</em> sig. I den dybeste Underdanighed
vilde hun have ladet sig føre til hans Leje for efter
endt Højtidsoffer knælende at have sat hans Fod
paa sin Nakke og takket ham for, hvad han havde<a class="pagenum" name="Side_397" id="Side_397" title="[S. 397]"></a>
ydet ... Thi hun var <em>Kvinden</em> i Renkultur,
<em>Hønen</em> af Guds Naade, der i grænseløs Underkastelsestrang
nejer sig mod Jord, naar hun møder
paa sin Vej <em>ham</em> den eneste ene: Manden, Elskeren,
<em>Hanen</em>!</p>

<p>&mdash; &mdash;</p>

<p>Saalænge Fru Mona levede, havde Palle Uldahl
ikke haft Tanke for andre Kvinder. De kunde være
lokkende og æggende i deres modne Skønhed, som
i sin Tid Fru Line paa Havslundegaard var det
... eller de kunde være spillende, sansehidsende
unge som den lille Minka fra Mosegaarden ...
Palle saa vel paa dem med Behag; men han begærede
dem ikke. Han vidste, at ingen Kvinde
kunde skænke ham en frydefuldere og mangfoldigere
Rus end den, han nød i Mona Lisas Arme&nbsp;...</p>

<p>Men saa en Dag var Eventyret altsaa ude, og
han var ladet ene tilbage.</p>

<p>Og da var det, at Angeren greb ham, Angeren
over et forspildt Liv, og drev ham hvileløs rundt
i Hvidgaards tomme Stuer:</p>

<p>&mdash; Han havde syndet tungt baade mod sig selv
og Mona! Hendes Død havde klaret hans Blik, og
han saa nu grant, at det i Grunden slet ikke var
Monas <em>Legeme</em>, der fornemmeligst havde bundet
ham til hende: <em>det var hendes Sjæl</em>! Hendes
rige, mangfoldige <em>Sjæl</em>, var det, der havde
fyldt hans Dage med en April-Maaneds rigtskiftende
Taarer og Sol! .... Ak, hvorfor kom man aldrig<a class="pagenum" name="Side_398" id="Side_398" title="[S. 398]"></a>
til Sandhedens gyldne Erkendelse, førend det var
for silde ...!</p>

<p>Og han besluttede at benytte hele Resten af sit
Liv til at sone denne Synd. Han vilde gøre Mona
Lisa et Tempel i sit Bryst; en Helligdom, hvori
hendes forklarede Træk skulde evigt lyse ham i
Møde; et <span class="sic" title="[sic]"><em>Altar</em></span> vilde han oprejse hende, foran
hvilket han kunde ofre til hendes velsignede Minde!</p>

<p>Som hun havde været hans første egentlige Kærlighed,
skulde hun blive hans sidste. Aldrig skulde
nogen anden Kvinde fortrænge Mona Lisas Billede
af hans Hjerte og hans Arme!</p>

<p>Saaledes svor han.</p>

<p>Og det var, som om hans Længsel efter den store
Hedenfarne Dag for Dag ligesom lutredes derved,
blev renere, sartere, mere aandig&nbsp;...</p>

<p>&mdash; &mdash;</p>

<p>Klokken slog syv. Det bankede stille paa Døren,
og Alvilda Stuepige traadte ind med en Bakke,
hvorpaa stod Hofjægermesterens Morgenmad: seks
Spejlæg, fire Stykker afskaaret Skinke, Brød, Smør
og Kaffe, som hun anbragte paa Bordet foran hans
Seng.</p>

<p>Palle fôr over Ende hed af Søvn og Drømme:</p>

<p>&mdash; <em>Mona</em> ...! stammede han og bredte henrykt
Armene ud&nbsp;...</p>

<p>Og først ni Maaneder senere blev han klar over
Fejltagelsen.</p>

<hr class="chapbreak" />

<p class="pagenum">
<a name="Side_399" id="Side_399" title="[S. 399]"></a><br />
<a name="Side_400" id="Side_400" title="[S. 400]"></a></p>

<h2><a name="SLUTNINGEN" id="SLUTNINGEN"></a>SLUTNINGEN</h2>



<hr class="chapbreak" />

<p><a class="pagenum" name="Side_401" id="Side_401" title="[S. 401]"></a>
<a name="KAPITEL_69" id="KAPITEL_69"></a>
Dagen efter sin mislykkede Ekspedition til Mejeriet
havde Nils Uldahl og Smeden, væbnede med
kraftige Egespir, opsøgt Forvalter Larsen for at
tage Hævn over ham for hans Blasfemi med Rikke.</p>

<p>Men Gaardens Karle var, imod Sædvane, ilet Forvalteren
til Hjælp; og der havde fundet et regulært
Slag Sted, som var endt med de to Venners forsmædelige
Nederlag.</p>

<p>Man havde maattet <em>bære</em> dem hjem. Smeden
til hans Hytte i Landsbyen. Og Godsejeren til hans
Taarnværelse.</p>

<p>Og medens Nils Uldahl laa her i Uger skamslaaet,
værkbruden og ædru, var det, at hans Livs
store Vendepunkt indtraf&nbsp;...</p>

<p>&mdash; &mdash;</p>

<p>Det var <span class="sic" title="[sic]">sig</span> en Aftenstund, medens Fru Line trofast
sad ved sin Mands Seng og skiftede de vaade,
kølende Omslag paa hans skamferede Næse, at Nils
pludselig greb hendes Haand og hviskede et: Tak!
... saa ømt og usigelig mildt, at hendes store,
varme Kvindehjerte rørtes til Bunden derved. Hun<a class="pagenum" name="Side_402" id="Side_402" title="[S. 402]"></a>
glemte alt det onde, han i deres Ægteskabs lange
og trange Aar havde forvoldt hende; thi det var,
som lød der i dette ene ydmyge Tak en Genklang
af alle de fine og forstaaelsesfulde Ord, der fyldte
hver Side af hans Ungdoms Kærlighedsbreve, dem
hun endnu, trods alt, pietetsfuldt forvarede, og som
ofte, sammen med hin trøsterige Kortoplægningskunst,
havde bragt hende frelst over saa mange bitre
Stunder&nbsp;...</p>

<p>Og Blidheden i hans Blik og Stemme indgød
hende paa én Gang Mod til at meddele ham det,
hun hidtil havde skjult for ham, men som dog engang
<em>maatte</em> siges:</p>

<p>&mdash; Nils ... begyndte hun tøvende &mdash; jeg har
noget ... noget at fortælle Dig ... Tror Du, at
Du er stærk nok til at kunne taale at høre det?</p>

<p>&mdash; Jeg véd det ... nikkede han stille bag Omslagene.</p>

<p>&mdash; <em>Véd</em> Du det?</p>

<p>&mdash; Ja ... Men fortæl kun.</p>

<p>Hun tøvede endnu. Taarerne steg hende i Øjnene,
saa stor var hendes Medfølelse med ham, og hun
glemte ganske, at Ulykken ligesaa fuldt ramte baade
hende og Børnene:</p>

<p>&mdash; Vi skal rejse fra Havslunde, Nils ... lød det
saa &mdash; Forvalter Larsen har været hos Kreditforeningen,
og den har givet ham Medhold ... Gaarden
er solgt.</p>

<p>&mdash; Til hvem?</p>

<p><a class="pagenum" name="Side_403" id="Side_403" title="[S. 403]"></a>
&mdash; Til ... til Hans Henriksen fra Ravnsholt.</p>

<p>Her havde hun ventet et Skrig af Harme og <a class="corr" name="rett_30" id="rett_30" title="var: saa'">saá</a>
paa ham i angstfuld Forventning:</p>

<p>&mdash; Nils, stakkels Nils ... sagde hun.</p>

<p>Men han bøjede kun ydmygt sit skamferede Hoved
saa dybt og angergivent, at det kolde Omslag
paa hans Næse faldt af:</p>

<p>&mdash; Og hvad siger Pigebørnene? hviskede han.</p>

<p>&mdash; Aa, at Du dog tænker først paa <em>dem</em>, Nils!
sagde hun og lagde Omslaget igen til Rette &mdash; Hvor
Du er god!</p>

<p>&mdash; Jeg vil forsøge paa at blive det ... smilede
han sørgmodigt tilbage &mdash; Men Du svarede mig ikke
paa mit Spørgsmaal&nbsp;...</p>

<p>&mdash; Jo, skyndte hun sig &mdash; Sofie er naturligvis
meget nedslaaet; hun mener jo ikke, at hun kan
leve noget andet Sted end her ... Men de andre
tager det roligt.</p>

<p>&mdash; Og Du selv, Line?</p>

<p>&mdash; Aa, <em>jeg</em>! smilede hun &mdash; bryd Dig ikke om
<em>mig</em>! ... Jeg var bare bange, Nils, at Du ...
Saaledes baade at miste Egesborg og Havslunde
... Og at det netop skulde være dem fra <em>Ravnsholt</em>,
der&nbsp;...</p>

<p>Han greb hendes Haand og trykkede den taknemmelig:</p>

<p>&mdash; Man maa lære at bøje sig for Guds Vilje ...
sagde han.</p>

<p>&mdash; Ja&nbsp;...</p>

<p><a class="pagenum" name="Side_404" id="Side_404" title="[S. 404]"></a>
Fru Line trak sin Haand til sig og sendte ham
et uroligt Blik. Angesten og Usikkerheden tog hende
igen:</p>

<p>&mdash; Hvad var der foregaaet med Nils? Hvorfra
denne pludselige Ydmyghed og Gudsfrygt! Det var
jo ellers kun, naar han var beruset, at han blev
religiøs ... Skulde han uden hendes Vidende ...?</p>

<p>&mdash; Jeg har længe vidst, hvordan det vilde ende,
fortsatte han, da Fruen stadig forblev tavs &mdash; lige
siden Onkel Joachim fik lokket den Stav fra Fader,
har jeg vidst, at det vilde komme, baade Ulykken
med Egesborg og med Gaarden her ... derfor
styrtede jeg mig ud i dette vilde Liv. Men nu har
Gud jo vendt det til det gode, smilede han glad &mdash;
og vi kan begynde at bygge op igen, Du, Børnene
og jeg ... For ikke sandt, Line, I vil tilgive mig
... I svigter mig ikke, vel?</p>

<p>&mdash; Nej ... stammede hun forvirret.</p>

<p>&mdash; Aa, hent dem! Hent Børnene! vedblev han ligesom
henrevet af det ny, der gærede i ham &mdash; Hent
Børnene, kære Hustru, at vi kan glæde os sammen
over det, der er sket ... alle!</p>

<p>Omslaget faldt igen af hans Næse, og hun lagde
det atter til Rette:</p>

<p>&mdash; Det Omslag ... sagde hun.</p>

<p>&mdash; Ja, det Omslag! gentog han begejstret &mdash; Det
store, store Omslag! ... Hent Børnene, Line, min
Hustru, at jeg kan bekende det for dem!</p>

<p>&mdash; Jamen Nils ... forsøgte hun.</p>

<p><a class="pagenum" name="Side_405" id="Side_405" title="[S. 405]"></a>
&mdash; Aa, Line, Line, saa svigter Du mig dog alligevel!
sagde han smerteligt.</p>

<p>&mdash; Nej, nej, jeg gør ikke, Nils ... Men ... men
<em>hvad</em> er det, vi skal glæde os over?</p>

<p>&mdash; Over at det gamle er forbigangent og alt er
blevet nyt!</p>

<p>Hun bøjede sig hurtig ned over ham og greb
ham i Skulderen:</p>

<p>&mdash; Du har <em>drukket</em>, Nils! sagde hun &mdash; Og
Doktoren havde dog saa strengt forbudt det!</p>

<p>&mdash; Ja, jeg har drukket! raabte han i Ekstase &mdash;
Men af et Væld saa dybt og rigt, at mit Hjerte
svulmer derved! ... Hent Børnene, at jeg ogsaa
kan give <em>dem</em> at drikke!</p>

<p>&mdash; Jamen, Nils&nbsp;...</p>

<p>&mdash; Hent Børnene, Line! Jeg beder Dig! At den
store Prøve kan finde Sted!</p>

<p>&mdash; Hvilken Prøve ...?</p>

<p>&mdash; Om <em>Kærlighed</em> overvinder alt ... Hent
Børnene!</p>

<p>Og Fru Line adlød&nbsp;...</p>

<p>&mdash; &mdash;</p>

<p>Men Pigebørnene nægtede samdrægtig at være
hende følgagtig:</p>

<p>&mdash; Jeg tror ikke et Sekund paa den gamle drevne
Svend! sagde Frøken Charlotte &mdash; Han vil bare
have fat i vore Penge!</p>




<hr class="chapbreak" />

<p><a class="pagenum" name="Side_406" id="Side_406" title="[S. 406]"></a>
<a name="KAPITEL_70" id="KAPITEL_70"></a>
Madam Pompadour Henriksen havde i det lange
Løb omsider maattet bøje sig, og den lille Mose-Minka
triumferede&nbsp;...</p>

<p>Sagen havde haft følgende Forløb:</p>

<p>Da Handelen om Havslundegaard var bleven indledet
med Kreditforeningen, havde det været Madam
Henriksens Plan, naar Købet var gaaet i Orden,
at anbringe sin næstældste Søn, Jeppe, paa
Havslunde og lade Anders, den yngste, overtage
Kragholm, der var mindre. Og naar saa Hans, den
ældste, fik Ravnsholt, den største af de tre Gaarde,
tilskødet, var enhver af Sønnerne blevet forsørget
efter Aldersmaal, og Retfærdigheden sket Fyldest&nbsp;...</p>

<p>Men ude paa Mosegaarden sad altsaa den landflygtige
Fru Minka, der ogsaa vilde have et Ord
med i Laget:</p>

<p>&mdash; Hans! sagde hun derfor en Dag til sin Ægte- og
Folketingsmand &mdash; hvorlænge vil Du endnu
gaa rundt her til Latter for hele Egnen?</p>

<p>Hans stirrede beskæmmet mod Gulvet, medens
Minka betragtede ham prøvende.</p>

<p><a class="pagenum" name="Side_407" id="Side_407" title="[S. 407]"></a>
Og Resultatet af denne Undersøgelse blev, at da
han igen løftede Øjnene for at svare, kastede hun
sig højt hulkende til hans Bryst:</p>

<p>&mdash; Du elsker mig ikke mere, Hans, klagede hun
&mdash; for saa vilde Du ikke finde Dig i, at din Moder
saaledes nedværdigede mig!</p>

<p>Hans strøg, klappede og knugede sin Dame og
forsikrede, at han aldrig havde elsket hende højere
end netop for nærværende.</p>

<p>&mdash; Saa maa der gøres en Ende paa den Komedie,
sagde hun og bremsede sin Graad &mdash; Du maa forlange,
at din Mor flytter med Jeppe til Havslundegaard
og lader os to være i Fred paa Ravnsholt!</p>

<p>&mdash; <em>Det gør hun ikke!</em> sagde Hans med dyb
Overbevisning.</p>

<p>Men da rev Minka sig ud af hans Arme og raabte:</p>

<p>&mdash; Saa forbyder jeg Dig nogensinde oftere at
komme her paa Mosegaarden! Og <em>kommer</em> Du
alligevel, lukker jeg mig inde paa mit Værelse, og
Du skal ikke faa Lov til at se saa meget som en
Flig af min <em>Kjole</em> engang! Jeg <em>vil</em> ikke længere
finde mig i denne lumpne Behandling! Er <em>Du</em> et
<em>Mand</em>folk? Skal <em>Du</em> hjælpe til at styre Landet?
Hæ, jeg ser Dig staa og fjotte inde i Folketinget,
Du som ikke engang er Mand for at bringe Orden
i dine egne Affærer!</p>

<p>&mdash; Lille Minka, lille Minka ... Slaa koldt Vand
i Blodet&nbsp;...</p>

<p>&mdash; Jeg vil <em>skilles</em>! fôr hun fort &mdash; Det er<a class="pagenum" name="Side_408" id="Side_408" title="[S. 408]"></a>
meget bedre, at vi <em>skilles</em>; saa faar vi da en
Ende paa det!</p>

<p>Her begyndte hun paa ny at klage og jamre, som
skulde hendes arme Mose-Hjerte briste:</p>

<p>&mdash; Og <em>jeg</em>, der holder saameget af Dig, hulkede
hun &mdash; det véd Du da selv!</p>

<p>&mdash; Ja, det vidste han, det vidste han ...!</p>

<p>Og han gav sig i sin høje Nød atter til at stryge,
klappe, knuge og forsikre&nbsp;...</p>

<p>Hvornæst de gik i Seng.</p>

<p>Og Morgenen derpaa, da han tog Afsked, svor
han at ville tale alvorligt med sin Moder.</p>

<p>&mdash; &mdash;</p>

<p>Men naturligvis mødte han den stejleste Modstand.</p>

<p>Pompadour, der aldrig i sit Liv havde let før,
slog i sin Uøvethed en Art Latter op, som nærmest
lignede Brølet fra et vondt Dyr, da hun hørte
Sønnens Forslag om at vige Gaarden til Fordel for
ham og Svigerdatteren:</p>

<p>&mdash; Ha, ha, ha! sagde hun &mdash; Ikke om I saa
møder her udenfor med tolv sorte Hingste, skal
Du faa flyttet mig saameget som en <em>Tomme</em> for
den snottede Tøses Skyld!</p>

<p>&mdash; &mdash;</p>

<p>Da Hans returnerede til Mosegaarden med dette
pompøse Afslag, gav Minka ham som Velkomst en
kraftig Ørefigen og lukkede sig inde:</p>

<p>&mdash; Hun vilde ikke <em>se</em> ham! Hun kunde ikke<a class="pagenum" name="Side_409" id="Side_409" title="[S. 409]"></a>
<em>taale</em> det! Hun vilde <em>skilles</em>! Hun kunde ikke
<em>udstaa</em> ham!&nbsp;...</p>

<p>Men en halv Time efter, da han sad i Jægermesterens
Kontor og drøftede Sagen med Forældrene,
blev Døren fra Entréen aabnet paa Klem,
og et blaarødt, gennembrølet Ansigt viste sig i
Sprækken og sagde mildt, men afbrudt af Hikke:</p>

<p>&mdash; Hans ... kom ... lidt&nbsp;...</p>

<p>Og Hans skrumlede henrykt op og ud&nbsp;...</p>

<p>Minka havde nu i sin Ensomhed udklækket en
anden Plan:</p>

<p>De to ældste Brødre skulde bytte Gaarde:</p>

<p>&mdash; Jeppe tager Ravnsholt, sagde hun &mdash; og Du
tager Havslunde. Og saa flytter jeg til Dig! Er
Du ikke henrykt?</p>

<p>Hans gumlede.</p>

<p>&mdash; Jamen Ravnsholt er jo godt hundrede Tønder
Land større ... kom det saa.</p>

<p>Da sank Minka livløs ned for hans Fødder:</p>

<p>&mdash; Gaa! Bort fra mine Øjne! Du elsker mig ikke!</p>

<p>&mdash; &mdash;</p>

<p>Men den folkekaarne blev. Og Sagen ordnedes
efter usigelige Baduljer, som hans Kone havde villet
det&nbsp;...</p>

<p>Fremtiden laa nu lys for de Unge.</p>




<hr class="chapbreak" />

<p><a class="pagenum" name="Side_410" id="Side_410" title="[S. 410]"></a>
<a name="KAPITEL_71" id="KAPITEL_71"></a>
Den første September skulde den nye Ejer overtage
Havslunde; og Familien Uldahl havde derfor
fuldt op at gøre med at forberede og ordne alt fornødent&nbsp;...</p>

<p>Den femtende August blev der afholdt en Auktion
over Indbo og Brugsgenstande. Alle Sagerne
var anbragt i Borggaarden. Vejret var godt; og
Folk kom myldrende milevidt fra som Ravne til
et Aadsel&nbsp;...</p>

<p>Henne i Hjørnet mellem Hovedfløjen og »Asylet«
var lavet en Forhøjning af Tønder og Brædder, og
her sad Auktionarius og raabte, saa hans Stemme
skar gennem Larm og Snak.</p>

<p>Det var egentlig Isidor Seemann, der skulde have
fungeret som Udraaber, men han havde overladt
Sviren til anden Fuldmægtig:</p>

<p>&mdash; Tre Kroner og femoghalvfjerds! skreg denne
Stedfortræder muntert frem over Hovederne paa
Forsamlingen &mdash; Tre Kroner og femoghalvfjerds! ...
Ingen bedre? Ingen bedre? ... Det er en ganske
dejlig Overfrakke! Der er ligefrem Silkefoer i den!<a class="pagenum" name="Side_411" id="Side_411" title="[S. 411]"></a>
... Det er noget for <em>Dem</em>, Kristian Poulsen (Han
pegede frem mod en lille grinende Bondemand)!
Tre Kroner og femoghalvfjerds for en silkeforet Overfrakke,
det er jo Røverkøb! Naa, Kristian Poulsen,
bli'er det til noget? (Kristian Poulsen nikkede)
<em>Fire</em> Kroner! Første ... anden ... tredje Gang!
<em>Fi-re Kro-ner!</em> ... Bum! (Hammeren faldt.)
Værsgod, Kristian Poulsen! Slid Frakken med Helsen! ...
Eller lad den sy om til Deres Svigermoder,
hun har vist godt af at blive silkefoeret!</p>

<p>Publikum klukkede og vred sig af Latter.</p>

<p>Et nyt Nummer blev raabt op&nbsp;...</p>

<p>&mdash; &mdash;</p>

<p>De Uldahlske Damer havde lukket sig inde paa
deres Værelser.</p>

<p>Men Nils havde taget Martyriet paa sig og gik
stille og ydmygt omkring mellem Mængden. Arrene
fra Kampen med Forvalter Larsen saas endnu tydelig
i hans Ansigt; navnlig det store, blodrøde tværs
over Næsen. Men Nils bar dem uanfægtet til Skue;
og Fred og Forsoning lyste i hans Øjne.</p>

<p>Denne Helgen-Adfærd beredte mangen en tilstedeværende
en dyb Skuffelse. Man havde glædet
sig til at se »Godsejeren« vakle drukken rundt og
larme og rase, som han ellers plejede, naar den
mindste Smaating stod ham imod.</p>

<p>Der var endogsaa en forstærket Politistyrke af
to Mand til Stede!</p>

<p>Men her, hvor Nils Uldahls Gods og Ejendom<a class="pagenum" name="Side_412" id="Side_412" title="[S. 412]"></a>
under Latter og Vittigheder spredtes for alle Vinde,
og en nyfigen og skadefro Hob dulgt og aabenlyst
frydede sig over hans Hjems Ruin, her gik han selv
fredsommeligt om, rolig og behersket, som vedkom
den hele Vederstyggelighed slet ikke <em>ham</em>.</p>

<p>Det var til at ærgre sig pukkelrygget over! ...
Men der kom da Gud være lovet Hans Henriksen
og Kone fra Ravnsholt ... og de stilede lige hen
imod Nils ... saa nu <em>maatte</em> det da forhaabentlig
ende med en Komedie!</p>

<p>Og man noterede med Tilfredshed, at det store
Ar tværs over Godsejerens Næse, blev end rødere
og kendeligere, da han fik Øje paa Parret ...!</p>

<p>Minka gik og lo og talte højt og pegede de Sager
ud, som hendes Mand burde købe.</p>

<p>&mdash; Hyss! Der er Godsejeren! sagde Hans pludselig
og vilde dreje af.</p>

<p>Men Nils rakte venligt smilende Haanden frem
og sagde:</p>

<p>&mdash; Goddag, Hans Henriksen ...! Ja, nu er det
<em>Dem</em>, der skal tage Kampen op her. Bed Vorherre
hjælpe Dem, at De ikke farer i <em>mit</em> Kølvand!</p>

<p>Og da Hans stod stum uden Evne til at klare
Øjeblikket, vendte Nils sig til Minka:</p>

<p>&mdash; Goddag, lille Frue ...! Saa De er ogsaa kommet
til Auktion&nbsp;...</p>

<p>&mdash; Ja&mdash;e ... stammede Minka rødmende. Det var
deres første Møde efter hans Voldtægtsforsøg.</p>

<p><a class="pagenum" name="Side_413" id="Side_413" title="[S. 413]"></a>
Men Nils klappede faderligt hendes buttede Kind
og fortsatte:</p>

<p>&mdash; Ja, se nu at faa Manden til at købe saa meget
som muligt ... saa bliver det da, hvor det hører
hjemme.</p>

<p>Og han klappede hende engang til og gik smilende
bort&nbsp;...</p>

<p>&mdash; Satans ogsaa! mumlede Bønderne skuffet &mdash;
Hva' gaar der af ham i Dag!</p>

<p>... Da tonede Forvalter Larsen frem, lang og
overmodig.</p>

<p>Han hilste højrøstet paa de omkringstaaende,
medens han haanligt plirende saa' hen mod sin fordums
Herre og Husbond:</p>

<p>&mdash; Saadan skal de ha' det, de Smørtyve! fniste han.</p>

<p>Nils Uldahl standsede sin Gang, da han hørte
Forvalterens onde Fnisen.</p>

<p>Saa gjorde han sindig omkring og gik tilbage.
Hans Ansigt var blegt, og Arrene stod i det som
Strimer af Blod.</p>

<p>&mdash; <em>Endelig!</em> tænkte Bønderne befriet &mdash; Nu
<em>kommer</em> det!</p>

<p>Men paa ny bød Nils Uldahl fredsommeligt en
Haand frem:</p>

<p>&mdash; Forvalter Larsen, sagde han, og kun faa opfattede,
at hans Stemme dirrede en Smule &mdash; kan
De tilgive en gammel Mand hans utidige Overilelse
... Jeg gør Dem herved min Undskyldning!<a class="pagenum" name="Side_414" id="Side_414" title="[S. 414]"></a>
Vil De række mig Deres Haand som Tegn paa Forsoning?</p>

<p>Forfjamsket stak Forvalteren sin Haand frem, og
Nils greb den og trykkede den&nbsp;...</p>

<p>Og da Nils Uldahl endogsaa senere paa Dagen
gik hen og hilste paa sin Arvefjende gamle Søren
Jensen, »Studeprangeren«, der havde købt hans
Fædrenegaard Egesborg, indsaa Bønderne, at Godsejeren
havde taget Skade paa sin Forstand og opgav
ham&nbsp;...</p>




<hr class="chapbreak" />

<p><a class="pagenum" name="Side_415" id="Side_415" title="[S. 415]"></a>
<a name="KAPITEL_72" id="KAPITEL_72"></a>
Frøken Charlotte havde gjort sin Fader Uret ved
ikke at ville tro paa hans gennemgribende Sjælsomvæltning;
thi Dag fulgte paa Dag uden at Nils
Uldahl i mindste Maade faldt tilbage til sit gamle
syndefulde Levned. Spiritus nød han ikke mere,
Kort rørte han ikke, og ikke saa han ad Kvinder til.</p>

<p>Ja selv sin Hjerteven Smeden, der paa ny havde
meldt sig til Tjeneste, viste han Vintervejen.</p>

<p>Naturligvis dog først efter i milde Vendinger at
have prøvet paa at tale til hans udødelige Sjæl&nbsp;...</p>

<p>Gribende var det at se disse to gamle Kombattanter,
hvidhaarede og arrede af den samme Livets
Kamp, sidde tørmundede Side om Side i Taarnværelset
ved hint alderstegne Mahognitræs Klapbord,
hvorover fordum Vinen havde flydt og Kortene
danset ...!</p>

<p>Nils Uldahl havde fortalt om, hvorledes Frelsen
var kommet til ham gennem hans kære, salige Moder,
der havde vist sig for ham i Drømme og ved
sine Ord og Bønner manet ham bort fra Fortabelsens<a class="pagenum" name="Side_416" id="Side_416" title="[S. 416]"></a>
brede, asfalterede Vej ind paa Forsagelsens
smalle og stenede ditto:</p>

<p>&mdash; Smed, Smed! endte han sin ophøjede Tale &mdash;
Vend om! Vend om! Ogsaa <em>Din</em> Besøgelsestid
er nu inde!</p>

<p>Men Smeden kneb underfundigt et Øje sammen:</p>

<p>&mdash; Og Godsejeren vil heller ikke mere ha' med
<em>Fruentimmer</em> at gøre? spurgte han.</p>

<p>&mdash; Nej, nej! sagde Nils forfærdet &mdash; Aldrig!</p>

<p>&mdash; Men hvor vil Godsejeren saa blive af med 'et,
da?</p>

<p>&mdash; Det maa Gud om!</p>

<p>&mdash; Og <em>drikke</em>, vil Godsejeren heller ikke mere?</p>

<p>&mdash; Nej!</p>

<p>&mdash; Jamen hvad er der saa tilbage, spør jeg?</p>

<p>&mdash; Fors<em>a</em>gelsen, Smed! Den store Glæde ved
Fors<em>a</em>gelsen!</p>

<p>Men Smeden rystede sit hvide Hoved.</p>

<p>&mdash; Jeg synes saamæn, vi maa forsage nok i Forvejen,
sagde han &mdash; at Vorherre gerne kunde unde
vos de Par Fornøjelser, der er til Rest!</p>

<p>Og atter kneb han skælmsk et Øje til:</p>

<p>&mdash; Vil Godsejeren kanske saa heller ikke <em>spise</em>
mere?</p>

<p>Nils smilede overbærende:</p>

<p>&mdash; Jo, <em>spise</em> vil jeg, sagde han &mdash; Men kun det
<em>fornødne</em>!</p>

<p>&mdash; Naa <em>dog</em>! nikkede Smeden, og Latteren tog
ham &mdash; Ja, saa Velbekomme da! sagde han og stod<a class="pagenum" name="Side_417" id="Side_417" title="[S. 417]"></a>
op &mdash; Og Adjøs med det samme ... Og god Fornøjelse!</p>

<p>&mdash; Tænk nu over mine Ord, Smed! raabte Godsejeren
efter ham.</p>

<p>&mdash; Ja &mdash; ha&mdash;ha&mdash;a! sagde Vennen og fôr af Sted.</p>

<p>Nils Uldahl saa ham fra sit Vindue flygte krumrygget
ned gennem Gaarden. Benene slog sommetider
ligefrem Kryds under Smeden, saadan lo han.</p>

<p>Men dette rørte ingenlunde Hr. Nils. Han vidste
jo, at Forsagelsens Vej var kantet af Haanens Torne
og Spottens Skarntyder&nbsp;...</p>




<hr class="chapbreak" />

<p><a class="pagenum" name="Side_418" id="Side_418" title="[S. 418]"></a>
<a name="KAPITEL_73" id="KAPITEL_73"></a>
Det var Bortrejsens Dag&nbsp;...</p>

<p>Familien Uldahl sad om Frokostbordet i Spisestuen.
Hen paa Eftermiddagen skulde man forlade
Havslunde.</p>

<p>Kasser og Kurve stod fuldt pakkede langs Væggene,
og Sække med Linned og Klæder, og Byldter
af Dyner og Puder.</p>

<p>Vinduerne var uden Gardiner. Dagslyset faldt
skærende ind over det hele Kaos&nbsp;...</p>

<p>Man spiste under fuldstændig Tavshed. Kun af
og til lød et »Værsgod« og et »Tak«, naar Fadene
gik rundt&nbsp;...</p>

<p>Pludselig dukkede Frøken Sofies lille, blege Ansigt
op foran en af Ruderne ud mod Haven; men
forsvandt straks igen, uden at nogen havde set
hende.</p>

<p>Nils Uldahl sad og stirrede vedholdende ned i
sin Tallerken. Foran ham stod et Glas Mælk&nbsp;...</p>

<p>Ved Fru Lines Formidling havde han i de sidste
Par Uger hver Dag deltaget i Familiens Maaltider.
Og naar om Aftenen Lampen i Dagligstuen blev<a class="pagenum" name="Side_419" id="Side_419" title="[S. 419]"></a>
tændt, gled han stille ind fra Døren til Entréen og
satte sig paa en beskeden Stol i en Krog taknemmelig
over, at man ikke viste ham bort, eller rejste
sig og lod ham ene tilbage&nbsp;...</p>

<p>Alt dette havde Fru Lines varmtfølende Hjerte
og gode milde Ord lidt efter lidt faaet gennemført.</p>

<p>Kun Frøken Sofie holdt sig vedblivende urokkelig
afvisende overfor enhver Art af Forsoning. Faderen
var endogsaa blevet hende om mulig endnu
modbydeligere siden hans Ydmyghedsperiode var
begyndt. Hun spiste aldrig sammen med de andre;
og hun forlod et Værelse, saasnart Nils viste sig.
Han syntes hende et lumsk og urent Dyr, og hun
flyede gysende hans Nærhed. En Dag, da hun og
Nils tilfældigvis mødtes i Entréen, og han frygtsomt
og bønfaldende havde lagt sin Haand paa
hendes Skulder, flygtede hun ud i Gaarden og kastede
op af Væmmelse ved hans Berøring.</p>

<p>Fru Line havde atter og atter tryglet og bedt
hende om at beherske sig. Men Sofie havde vendt
sit forskræmte Ansigt op mod hende og sagt:</p>

<p>&mdash; Jeg <em>kan</em> ikke, Mor, jeg <em>kan</em> ikke! Det nytter
ikke!</p>

<p>&mdash; Jamen, lille Sofie, husk dog paa, at naar vi
nu flytter til Byen og faar en meget mindre Lejlighed,
saa bliver Du jo nødt til at&nbsp;...</p>

<p>Sofie afbrød hende:</p>

<p>&mdash; Jeg flytter ikke med! sagde hun haardt &mdash; Og
lad mig saa være i Fred!</p>

<p><a class="pagenum" name="Side_420" id="Side_420" title="[S. 420]"></a>
Og Fru Line havde resigneret bøjet Hovedet. Hun
forstod ikke sine Børns haarde Hjerter&nbsp;...</p>

<p>Og da hun senere oppe i »Kapellet« efter Sædvane
havde taget sine Kort frem for ved deres
trofaste Hjælp, at søge Trøst og Oplysning for
Fremtiden, havde der midt i en ellers løfterig
Stjerne pludselig lagt sig et sort og uigennemskueligt
Spader-Es i Vejen, saa at alt fremdeles
henlaa i Uvished og Mørke&nbsp;...</p>

<p>&mdash; &mdash;</p>

<p>Ogsaa fra Samkvemmet med sine Søstre havde
Frøken Sofie trukket sig tilbage. Hun fandt i sit
lille, oprørske Hjerte, at de bar sig lavt og usselt
ad ved saaledes at tage Faderen til Naade, blot
fordi han nu, som hun i sin ungdommelige Kortsynethed
kaldte det: »krøb og logrede og skabede
sig hellig!«</p>

<p>Og hun undgik deres Selskab og strejfede Dagene
igennem kun fulgt af Tyrk rundt i Skovene og
langs Bugtens Strand&nbsp;...</p>

<p>Hun var som en fredløs og vildfarende lille Fugl,
der en Nat pludselig er vaagnet af sine Drømme og
har set, tæt foran sig, i et Kattedyrs gulgrønne
Blik al Livets isnende Rædsel&nbsp;...</p>

<p>Kære, kære Isidor (skrev hun for sidste Gang i
sin Dagbog), jeg kan ikke mere holde Livet ud.
Naar de andre i Eftermiddag tager herfra, tager jeg
ikke med. Jeg <em>vil</em> ikke bort fra Havslunde! Jeg
vilde jo alligevel bare springe af Vognen og skrige<a class="pagenum" name="Side_421" id="Side_421" title="[S. 421]"></a>
og skrige og løbe tilbage og blive vanvittig af Længsel!
Hvor kan man dog elske et Sted saa højt,
hvor man har haft det saa ondt? Jeg véd det ikke.
Nej jeg vil dø, det er det eneste, der er for mig at
gøre. <em>Og saa er der jo ogsaa alt det andet
forfærdelige, jeg har oplevet,
Isidor, baade det, jeg har fortalt
Dig, og det ingen Mennesker <a class="corr" name="rett_31" id="rett_31" title="var: nogen-Sinde">nogen Sinde</a>
skal faa at vide, og allermindst
Du!</em> Der er et Sted nede ved Bugten
ved de to høje Klitter, der kan I finde mig, der
er saa kønt. Jeg véd godt, at Tyrk vil springe ud
efter mig, men saa tager jeg ham om Halsen og
trækker hans Hoved ned under Vandet, og saa
synker vi begge to. Farvel, Farvel, kæreste, kæreste
Isidor! Glem mig ikke! Men jeg er alligevel
saa bange!</p>

<p class="center spaced">
Din lille<br />
Sofie Uldahl-Ege<br />
&#8224; den 28. August 1904.
</p>

<p>Nu sluger jeg det Stykke Radérgummi, som jeg
tog inde paa dit Skrivebord; det skal ingen andre eje.</p>

<hr class="chapbreak" />

<p class="pagenum">
<a name="Side_422" id="Side_422" title="[S. 422]"></a><br />
<a name="Side_423" id="Side_423" title="[S. 423]"></a><br />
<a name="Side_424" id="Side_424" title="[S. 424]"></a></p>

<h2><a name="EPILOG" id="EPILOG"></a>EPILOG</h2>

<hr class="chapbreak" />

<p><a class="pagenum" name="Side_425" id="Side_425" title="[S. 425]"></a>
<a name="KAPITEL_74" id="KAPITEL_74"></a>
Det var en Søndag Formiddag op under Jul. Der
laa Sne over Byens Tage; og alt var øde og tomt&nbsp;...</p>

<p>Men saa faldt pludselig Kirkeklokkerne i, de hellige
Porte sloges op, Menigheden fyldte Gaden,
ønskede hinanden Velbekomme og ilede hjem til
Middagsmaden.</p>

<p>Nils Uldahl og gamle Fru Thora Seemann forlod
Kirken Side om Side, Salmebøgerne havde de i
Hænderne.</p>

<p>&mdash; Vil Fruen ikke tage min Arm? Det er lidt
glat.</p>

<p>&mdash; Jo Tusind Tak ...! Ja, det er lidt glat med
den Sne. Men ellers et yndigt Vejr saa mildt og
stille. Hvem skulde tro, at det snart var Jul! ...
Hvordan har de det hjemme?</p>

<p>Fru Thora vidste godt, at Nils ikke havde videre
Samkvem med Familien; men hun holdt paa Formerne.</p>

<p>&mdash; Jo Tak, rigtig godt.</p>

<p>&mdash; Fruen og Døtrene komme aldrig i Guds Hus,
synes jeg ...?</p>

<p><a class="pagenum" name="Side_426" id="Side_426" title="[S. 426]"></a>
&mdash; Nej, desværre ...! Pas paa den Glidebane dér!</p>

<p>&mdash; Ja, jeg ser den, ja; de Børn, de Børn; men
det er jo <em>Børn</em>! ... Det var en yndig Præken
i Dag; synes De ikke, Hr. Uldahl?</p>

<p>&mdash; Udmærket! Jeg kommer til at sætte mere og
mere Pris paa Provst Lindemann.</p>

<p>&mdash; Ja, han <em>er</em> en dejlig Mand, <em>dejlig</em>! ...
Tak, ja nu er jeg jo allerede hjemme. Og Tak for
Led<em>sa</em>gelsen.</p>

<p>&mdash; Nej, jeg følger da virkelig Fruen op ad Trapperne!</p>

<p>Den gamle Dame lo fornøjet:</p>

<p>&mdash; <em>Gør</em> De? Ja De er en udsøgt Kavaler, <em>er</em> De!</p>

<p>Da Nils havde ringet paa, og Fru Seemann stod
i Entréen, sagde han:</p>

<p>&mdash; Ja, saa kommer jeg altsaa paa Tirsdag?</p>

<p>&mdash; Ja, Tusind Tak! De véd ikke, hvormeget De
er for mig!</p>

<p>&mdash; Følelsen er gensidig, kære Frue! Det giver en
saadan fælles Tryghed at være sammen med Mennesker,
der forstaar En!</p>

<p>&mdash; Gud velsigne Dem, ja, ikkesandt?... Tør
jeg bede Dem hilse hjemme.</p>

<p>&mdash; Jeg i lige Maade Deres Mand.</p>

<p>&mdash; Tak! ... Ja, saa paa Tirsdag?</p>

<p>&mdash; Paa Tirsdag, ja! ... Farvel, kære Fru Seemann,
og Tak for i Dag.</p>

<p>&mdash; Farvel, farvel, kære Hr. Uldahl! Og Gud velsigne
Dem en Gang til for det, vi er for hinanden!</p>

<p><a class="pagenum" name="Side_427" id="Side_427" title="[S. 427]"></a>
&mdash; &mdash;</p>

<p>Nils Uldahl havde vundet gamle Fru Seemanns
Hjerte ved at fortælle hende hele sin Lidelseshistorie
med sin Kone og sine Børn, som ved deres
Uvenlighed imod ham havde drevet ham ud i et
syndigt Liv. Og dernæst berettede han den kønne
Historie om, hvorledes hans kære, afdøde Moder
havde bevirket hans Omvendelse ved at vise sig
for ham med Maning og Bønner.</p>

<p>Hvorefter Fru Seemann fuldstændig overvunden
havde faaet ham optaget i Menigheden.</p>

<p>Og nu kom han hyppig paa Besøg hos hende,
hvor de sad i Minde-Sofaen og talte om de højeste
Ting, medens gamle Fader Seemann uimodtagelig
for alle denne og den hinsidige Verdens Narrestreger
læste sine Aviser i Dagligstuen ved Siden af&nbsp;...</p>

<p>Men det dybeste og uudsletteligste Indtryk havde
dog Hr. Nils gjort paa Fru Thora ved indgaaende at
forklare og udlægge for hende Dogmet om den ubesmittede
Jomfrufødsel; dette fundamentale Spørgsmaal,
som ikke engang hendes kloge og højtelskede
Søn Isidor havde turdet tage op til alvorlig Behandling&nbsp;...</p>

<p>&mdash; &mdash;</p>

<p>Familien Uldahl var flyttet ind paa første Sal
i en gammel Købmandsgaard, der laa ved Byens
søndre Port.</p>

<p>Fru Line og Pigebørnene havde lejet Lejligheden,
fordi der hørte en stor gammel Have til. Saa var<a class="pagenum" name="Side_428" id="Side_428" title="[S. 428]"></a>
Overgangen ikke <em>just</em> saa svær. Og blive paa
Egnen vilde de; nu havde Fru Line jo desuden ogsaa
faaet Frøken Sofies Gravsted at pusle om&nbsp;...</p>

<p>Nils forholdt sig ganske passiv til sin Families
Handlinger, taknemmelig over, at man ikke ganske
forstødte ham. Stille og beskeden førte han sig op.
Og da han paa sit ydmyge Forslag om af opportune
Hensyn at dele Soveværelse med sin Hustru som i
gamle Dage, fik et betuttet Afslag, valgte han sig,
for at genere saa lidt som mulig, et Par afsides
Værelser oppe paa Loftet ved Siden af Pigekammeret.</p>

<p>Og her levede han tilbagetrukkent og stille og
viste sig kun ved Maaltiderne....</p>

<p>Men denne hjerteløse Forvisning fra Arne og
Seng vakte naturligvis en betydelig Opsigt i den
lille By. Gamle Fru Seemann paastod ligefrem at
det var <em>skændigt</em>, som hans Damer behandlede
ham. Rundt i andre kristelige Hjem sagde man det
samme. Og Nils blev lidt efter lidt betragtet som
noget af en Martyr.</p>

<p>Selv det, at han et Par Gange, inden Naaden
endnu ret havde faaet Krammet paa ham, havde
haft et let Tilbagefald og var blevet set beruset
paa Gaden, afkræftede ingenlunde hans Anseelse.
Han angrede nemlig saa aldeles nydelig bag efter,
levnede sig ikke selv Ære og sagde, at det skulde
ikke undre ham, om Gud til sidst mistede Taalmodigheden&nbsp;...</p>

<p><a class="pagenum" name="Side_429" id="Side_429" title="[S. 429]"></a>
Saa ofte Lejlighed gaves, gik han i Kirke. Og
udsatte sig end yderligere for Verdens Spot ved
Morgen og Aften at uddele religiøse Traktater til
Arbejderne. Ja, han optraadte endogsaa af og til i
gudelige Forsamlinger og lagde hele sin Fortid blot;
hvad der vandt ham mangt et Øre i Menigheden&nbsp;...</p>

<p>Kun Fru Line og hendes Døtre forholdt sig stadig
uforstaaende og afvisende over for denne Bevægelse.</p>

<p>Fru Line var bleven mere og mere indesluttet og
faamælt siden sin Yndlingsdatters saa sørgelige Død.
Ikke engang Kortene ydede hende længere nogen
Trøst. Hun havde læst Frøken Sofies Dagbog, førend
hun overleverede den til Isidor Seemann; og
denne Læsning havde røvet hende hendes vante
Ro. Hendes Mod var brudt, og hendes forhen saa
stærke og taalsomme Sjæl havde mistet sin Spændkraft;
thi hun havde jo ikke engang haft Evne til
at forstaa og hjælpe sit stakkels, ensomme Barn.
Og hun gentog fortvivlet den brystsyge Jens Olufs
Ord: Det nytter ikke! Det nytter ikke! Menneskene
boer saa langt fra hverandre! ... Og hun havde
dog haft den mest redebonne Vilje&nbsp;...</p>

<p>Kun naar hun sad i Lurvadts og Rottbøls lille
Værelse henne i den Stiftelse, hvor Pigebørnene
havde faaet dem anbragt, fandt hun en stakket
Trøst. Lurvadt maatte da atter og atter berette
om alt, hvad hun kunde huske om Frøken Sofie,
muntert og bedrøveligt mellem hinanden.</p>

<p>Og Fru Line sad saa og lyttede stille til, medens<a class="pagenum" name="Side_430" id="Side_430" title="[S. 430]"></a>
Rottbøl i et Hjørne af Stuen puslede med sine
Dukker og nynnede sin Yndlingssang om Drømmenes
skyløse Lande ... Eller jonglerede med et eller
andet mærkeligt Ord:</p>

<p>&mdash; Fallitgaard, Lafitgaard, Fallit&mdash;skidt&mdash;Kredit-Gaard!
var den nyeste Forøgelse af hendes Repertoire&nbsp;...</p>

<p>Og som Fru Line hensled Livet, saaledes ogsaa
hendes Døtre. De passede sig selv og gik hver sine
Veje.</p>

<p>Frøken Anna sløsede Dagene igennem ved en
Bog, som hun aldrig læste i. Og Frøken Charlotte
og Frøken Frederikke sad dampende paa deres Piber
og fordybede sig, hver paa sin Maade, i Tanken
om Tiltrækningen mellem de menneskelige
Køn&nbsp;...</p>

<p><em>Kun Martyren, Nils Uldahl-Ege, den
ringeagtede, den fornægtede, den i enhver
Henseende forhenværende rejste
højere og højere sit hvide, kampslagne
Hoved sejrrigt over Fortidens Aske:</em></p>

<p><b>Thi han havde fundet Gud&nbsp;...</b></p>


<hr class="pagebreak" />

<h2><a name="RETTELSER" id="RETTELSER"></a>RETTELSER</h2>


<ul class="rettelser">
<li>Side 323, Lin. 7 f. o. staar Naumacium, læs: Naumachia.</li>
<li>&nbsp;<span style="letter-spacing: .2em">&nbsp;&mdash; &mdash; &mdash;</span> 12 f. o. <span style="letter-spacing: .3em">&nbsp;&mdash;</span> Chaseur, læs: Chasseur.</li>
</ul>


<hr class="pagebreak" />

<h2><a name="GYLDENDALSKE_BOGHANDEL_NORDISK_FORLAG" id="GYLDENDALSKE_BOGHANDEL_NORDISK_FORLAG"></a>GYLDENDALSKE BOGHANDEL · NORDISK FORLAG</h2>

<h3>GUSTAV WIED</h3>


<ul class="gyldendal">
<li><b>Menneskenes Børn.</b> I-II. Novelletter. 3,00.</li>
<li><b>En Hjemkomst.</b> Sørgespil i 4 Akter. 0,75.</li>
<li><b>Silhuetter.</b> Fortællinger. 2,50.</li>
<li><b>Barnlige Sjæle.</b> Fortællinger. 3,50.</li>
<li><b>Ungdomshistorier.</b> En Fortælling. 2. Oplag. 3,50.</li>
<li><b>Lystige Historier.</b> 3,00.</li>
<li><b>Bedstemoders Manuskript.</b> Spredte Billeder af Livet
i Aarhundredets Midte. 3,00.</li>
<li><b>Erotik.</b> Satyrspil i 3 Akter. 2,50.</li>
<li><b>Den gamle Pavillon.</b> Skuespil i 3 Akter. 2,75.</li>
<li><b>H. C. Andersen.</b> Stemninger og Æventyr. Med Tegninger
af <i>Viggo Pedersen</i>. 3,00.</li>
<li><b>Adel, Gejstlighed, Borger og Bonde.</b> 4 Satyrspil.
2. Oplag. 3,50.</li>
<li><b>Slægten.</b> Roman. 4. Oplag. 5,00, ib. 7,00.</li>
<li><b>Livsens Ondskab.</b> Billeder fra Gammelkøbing. 3. Oplag.
5,50.</li>
<li><b>Det svage Køn.</b> 4 Satyrspil. 5. Oplag. 3,50.</li>
<li><b>Thummelumsen.</b> Komedie i 5 Billeder. 2,75.</li>
<li><b>Knagsted.</b> Billeder fra Ind- og Udland. 2. Oplag. 5,50,
ib. 7,50.</li>
<li><b>Hendes gamle Naade.</b> Skuespil i 5 Akter. 2,75.</li>
<li><b>Et Opgør.</b> En lille Komedie i 1 Akt. 1,50.</li>
<li><b>Byens Stolthed.</b> Komedie i 5 Akter. 2,75.</li>
<li><b>Dansemus.</b> Et Satyrspil. 5,50.</li>
<li><b>Ranke Viljer.</b> Satyrspil i 4 Akter. 3,25.</li>
<li><b>Fra Land og By.</b> Samlede Fortællinger i Folkeudgave.
Med Forfatterens Portræt. I-II. 5,00, ib. 8,50.</li>
</ul>

<hr class="tb" />

<ul class="gyldendal">
<li><b>Første Violin.</b> Komedie i 4 Akter af <i>Jens Petersen</i> og
<i>Gustav Wied</i>. 3,50.</li>
<li><b>Atalanta</b> eller <b>Naar Piger har Penge</b>. Komedie af
<i>Jens Petersen</i> og <i>Gustav Wied</i>. 3,75.</li>
</ul>

<hr class="tb" />

<p class="center smaller">FR. BAGGES KGL. HOF-BOGTRYKKERI. KØBENHAVN</p>


<div class="trnote">
<h2><a name="Afskriverens_rettelser" id="Afskriverens_rettelser"></a>Afskriverens rettelser</h2>

<ul>
<li><a href="#rett_1">s. 67</a>: &mdash; I hver Landsby, de kom igennem, fôr[for] Hundene</li>
<li><a href="#rett_2">s. 70</a>: der forhindrer[forhindre] det, oplyste Maren.</li>
<li><a href="#rett_3">s. 72</a>: hva'[hva]? La' mig beholde den? Det er li'som at drikke</li>
<li><a href="#rett_4">s. 97</a>: ældste Søn sætte sig i Besiddelse af Stamgaarden[Stamgaaarden].</li>
<li><a href="#rett_5">s. 104</a>: quand même[mêne] til, under Løfte om øjeblikkelig Skilsmisse,</li>
<li><a href="#rett_6">s. 108</a>: mangen en munter Illustration til disse Repetitionskurser[Repetitionskursus].</li>
<li><a href="#rett_7">s. 112</a>: langt ned paa Brystet. Hun [var] høj, slank, næsten mager,</li>
<li><a href="#rett_8">s. 124</a>: hun, naar Hesten som Sortie satte over Barriéren[Barrièren]</li>
<li><a href="#rett_9">s. 168</a>: &mdash; Sludder! Jeg ta'r[tar] ikke herfra, før jeg har den!</li>
<li><a href="#rett_10">s. 176</a>: her, lave os et første Klasses Circus[Cirkus] og rejse</li>
<li><a href="#rett_11">s. 185</a>: til at gaa rundt og[at] kysse paa. Der stod en Duft af</li>
<li><a href="#rett_12">s. 187</a>: sagde hun &mdash; hende, den anden, er da et sært Vildskud[Vildtskud]!</li>
<li><a href="#rett_13">s. 189</a>: Og man saa straks seks gridske[grisdke] Hænder jage frem</li>
<li><a href="#rett_14">s. 189</a>: &mdash; Ja, de har 'et sgu[sku'] som Dronninger! nikkede</li>
<li><a href="#rett_15">s. 215</a>: Champs Elysées[Elyseés] ...? &mdash; Thi Du skal ære din Fader</li>
<li><a href="#rett_16">s. 221</a>: Sindsbevægelse &mdash; Hører I den lette Raslen i Sivene?[!]</li>
<li><a href="#rett_17">s. 235</a>: jeg vilde have talt med Dig[ om]. Bare jeg <em>ser</em> ham,</li>
<li><a href="#rett_18">s. 241</a>: Du Kragholmeren?[!] Det er Fanden gale mig <em>Madam</em></li>
<li><a href="#rett_19">s. 250</a>: Støv og Jord og[go] Aske og Løgn ...!</li>
<li><a href="#rett_20">s. 260</a>: Anskuelse[Anskuesle] kan De som Jurist og Øvrighedsperson</li>
<li><a href="#rett_21">s. 264</a>: havde paa alle Maader vidst at undgaa ham[,] bævende</li>
<li><a href="#rett_22">s. 304</a>: [saa ud] over Vandet&nbsp;...</li>
<li><a href="#rett_23">s. 309</a>: Uorden, hendes Klæder tilsmudsede og forrevne[forrrevne];</li>
<li><a href="#rett_24">s. 316</a>: sig ... eller for den Sags[Sag] Skyld brød sig om</li>
<li><a href="#rett_25">s. 323</a>: blev et Naumachia[Naumacium] uden Lige! Hundene halsede,</li>
<li><a href="#rett_26">s. 323</a>: Herkules! Sonja! Chasseur[Chaseur]! Hæi, hopla, løs paa Uldahlerne,</li>
<li><a href="#rett_27">s. 338</a>: &mdash; Og den anden der[dér] kommer er hans</li>
<li><a href="#rett_28">s. 351</a>: da vil jeg[jeg jeg] smykkes med Bru-delin</li>
<li><a href="#rett_29">s. 363</a>: de skulde sørge[spørge] hendes Død, og hun gik endda</li>
<li><a href="#rett_30">s. 403</a>: Her havde hun ventet et Skrig af Harme og saá[saa']</li>
<li><a href="#rett_31">s. 421</a>: Dig, og det ingen Mennesker nogen Sinde[nogen-Sinde]</li>
</ul>
</div>








<pre>





End of the Project Gutenberg EBook of Fædrene æde Druer, by Gustav Wied

*** END OF THIS PROJECT GUTENBERG EBOOK FÆDRENE ÆDE DRUER ***

***** This file should be named 38080-h.htm or 38080-h.zip *****
This and all associated files of various formats will be found in:
        http://www.gutenberg.org/3/8/0/8/38080/

Produced by The Online Distributed Proofreading Team at
http://www.pgdp.net (This book was produced from scanned
images of public domain material from the Google Print
project.)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.net/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.net),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including including checks, online payments and credit card
donations.  To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.net

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
